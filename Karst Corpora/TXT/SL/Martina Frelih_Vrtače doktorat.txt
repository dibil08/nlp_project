Vrtače so okrogle kraške depresije zmernih dimenzij, ki veljajo za tipično kraško obliko. Kljub temu, da so najbolj številčna kraška oblika so tudi najbolj raznolika. V Sloveniji kras delimo na alpski, predalpski, visoki dinarski in nizki dinarski kras. Vsak tip krasa zaznamujejo geološke, hidrološke in morfološke značilnosti, ki opredeljujejo tudi morfogenetske dejavnike, ki vplivajo na vrtače. V raziskavi smo ugotavljali vplive morfogenetskih dejavnikov kot so geološka zgradba, naklon površja, podnebne, hidrološke značilnosti in morfološki razvoj območja na vrtače, na njihovo gostoto, razporeditev in morfološke značilnosti. Za izbrana območja z vrtačami na različnih tipih krasa so bile ugotovljene gostota, razporeditev in morfološke značilnosti. Za opredelitev morfoloških značilnosti vrtač je bila preizkušena morfometrična metoda preučevanja vrtač z meritvami na Temeljnih topografskih načrtih v merilu 1:5.000 in 10.000. Za manjše območje je bila preverjena tudi možnost uporabe lidarskih podatkov za preučevanje vrtač. Kras v Sloveniji zavzema 9.000 km2 ali 44 % površja Slovenije (Habič, 1993). Najbolj pogosta in najbolj značilna površinska kraška oblika je vrtača. Velja za tipično kraško obliko, na podlagi katere so ugotavljali razširjenost krasa (Melik, 1935; Šerko, 1947) in stopnje zakraselosti kraških območij (Komac, Urbanc, 2012) v Sloveniji. To je naravna, majhna do zmerno velika zaprta kotanja v kraškem površju, z bolj ali manj okroglim ali elipsastim tlorisom. Po navadi so bolj široke kot globoke, po čemer jih ločimo od brezen (Gams, 2013). Pri njihovem nastanku sodeluje več procesov. Prevladujoči so raztapljanje, udor in sufozija, ki pa se med seboj kombinirajo. Poleg tega, da je vrtača najbolj pogosta kraška oblika, je tudi najbolj raznolika. Ponekod so vrtače majhne in plitve, drugje so velike in globoke, pojavljajo se gosto razporejene, drugod so redke, lahko se nahajajo v ravnih linijah, ali pa so razmetane brez reda. Glavni namen disertacije je preučiti vrtačo kot tipično kraško površinsko obliko v prostoru in pomeni dopolnitev k poznavanju vrtač in krasa v Sloveniji. Med kraškimi pokrajinami obstajajo tako velike razlike v izoblikovanosti površja in drugih geografskih značilnostih, da v precejšnji meri predstavljajo tudi značilne tipe površja (Natek, 1993b). V Sloveniji kras razdelimo na alpski, predalpski, visoki dinarski in nizki dinarski kras (Mihevc, 1998). Vsak tip krasa zaznamujejo geološke, hidrološke in morfološke značilnosti, ki opredeljujejo tudi morfogenetske dejavnike, ki vplivajo na vrtače. Zato je glavna hipoteza, ki jo želim preveriti, da se gostota, razporeditev in morfološke značilnosti vrtač v Sloveniji razlikujejo glede na tip krasa. V literaturi poročajo, da na vrtače, na njihovo gostoto, razporeditev in morfološke značilnosti vplivajo geološka zgradba, relief (naklon površja), podnebje, hidrološke značilnosti in morfološki razvoj območja (Sweeting, 1972; Kranjc, 1981; Habič, 1986;Gams, 2000, 2003; Ford, Williams, 2007). Glavni cilj disertacije je preveriti vpliv omenjenih morfogenetskih dejavnikov. Morfološke značilnosti vrtač lahko preučujemo tudi z morfometričnimi metodami. Drugi izmed ciljev disertacije je preveriti ustreznost morfometrične analize za preučevanje morfoloških značilnosti vrtač (oblike, velikosti), ki je bila za preučevanje vrtač pogosto uporabljena v 70-ih in 80-ih letih prejšnjega stoletja (Williams, 1971, 1972a, 1972b; Day,1983; Šušteršič, 1985), z razvojem geografskih informacijskih sistemov, ki omogočajo različne prostorske analize, je spet doživela širšo uporabo (Denizman, 2000; Angel in sod.,2004).Podatke o vrtačah je možno pridobiti na različne načine, večinoma z meritvami na kartografski podlagi ali meritvami na terenu. Meritve na terenu so cenovno in delovno zelo zahtevne, zato sem se odločila kot vir podatkov o vrtačah uporabiti kartografske podlage. Drugi namen disertacije je preveriti ustreznost različnih podlag za pridobivanje podatkov o vrtačah za analize vrtač.1Za preučevanje vrtač je v literaturi priporočena uporaba kart velikega merila, ne manjše od 1 : 15.000 (Bondesan, Meneghel, Sauro, 1992). V Sloveniji je najnatančnejša sistemska karta Temeljni topografski načrt (TTN) v merilih 1 : 5.000 in 1 : 10.000. Tretji izmed ciljev je preizkusiti njegovo uporabnost za pridobivanje podatkov o vrtačah. Z razvojem laserskega skeniranja kot ene izmed tehnik daljinskega zaznavanja, je nastal sistem, ki omogoča pridobivanje zelo natančnih podatkov o višinah reliefa (Oštir, 2006). Podatki daljinskega zaznavanja predstavljajo nov vir, podlago, s katere lahko pridobimo podatke o vrtačah. Za manjše območje sem imela na voljo uporabiti lidarske podatke, ki so najnatančnejši vir podatkov o višinah, in lahko iz njih izdelamo zelo natančne digitalne modele reliefa. Četrti izmed ciljev disertacije je tudi preizkusiti možnosti njihove uporabe za preučevanje vrtač, predvsem za pridobivanje podatkov za morfometrične analize, in jih primerjati s podatki pridobljenimi s TTN.Za analize vrtač sem uporabila geografski informacijski sistem, ki omogoča hkrati zajem podatkov, njihovo analizo in grafični prikaz rezultatov. Disertacija je razdeljena v več poglavij. Uvodnem delu, v katerem so predstavljeni hipoteza, nameni in cilji disertacije, sledi obširnejši metodološki del, kjer so poleg poteka dela in metod opisani različni viri za pridobivanje podatkov o vrtačah, načini zajema podatkov, izbrani morfometrični parametri, opisane stopnje kamnitosti kraškega površja ter izbor območij. V tretjem poglavju je predstavljena vrtača, njeno poimenovanje ,definicije, nastanek in delitve vrtač ter pregled raziskav, kjer so bile vključene tudi morfometrične analize vrtač. Predstavljene so tudi naravne zaprte globeli, ki so podobne vrtačam, vendar jih ne uvrščamo med vrtače. Četrto poglavje je namenjeno pregledu dejavnikov, ki vplivajo na gostoto, razporeditev in morfološke značilnosti vrtač. V petem poglavju obravnavam značilnosti alpskega, predalpskega, visokega dinarskega in nizkega dinarskega tipa krasa. Osrednji del disertacije tvori šesto poglavje, kjer so za izbrana območja podane njihove geografske značilnosti in predstavljene analize vrtač, njihove gostote, razporeditve ter morfološke značilnosti. Morfološke značilnosti vrtač poleg morfometričnih lastnosti dopolnjujejo tudi prikazi kamnitosti površja v vrtačah. V sedmem poglavju ugotovitve o gostotah, razporeditvah in morfoloških značilnostih vrtačna izbranih območjih povežem z morfogenetskimi dejavniki (geološka zgradba, relief(naklon površja), podnebje, hidrološke značilnosti in morfološki razvoj območja), ki vplivajo na vrtače ter značilnostmi tipov krasa. Sledi še poglavje o primerjavi različnih podlag za preučevanje vrtač in njihovi uporabnosti. Celoto na koncu zaokrožujejo sklepi. Zbiranju in pregledu literature je sledilo pregledovanje kartografskega gradiva, topografskih kart v merilu 1 : 5.000, 1 : 10.000, 1 : 25.000, in listov Osnovne geološke karte Jugoslavije v merilu 1:100.000, nato še izbor območij z vrtačami na različnih tipih krasa. Uporabila sem delitev krasa na alpski, predalpski, visoki dinarski kras in nizki dinarski kras (Mihevc, 1998).Pri izboru območij sem želela zagotoviti raznolikost območij glede na dejavnike, ki vplivajo na vrtače kot so tektonske, litološke značilnosti območij, nadmorska višina, lega v reliefu termorfološki razvoj. Hkrati so na izbor vplivali tudi razpoložljivi viri podatkov, saj sem želela uporabiti najnatančnejše in hkrati javno dostopne podlage. Sledilo je terensko delo, kjer je bilo potrebno preveriti ujemanje stanja na kartah (lokacije vrtač) s stanjem na terenu in kartiranje vrtač. Sledil je zajem podatkov s kartografskega gradiva in statistične analize. Zajemu podatkov in izračunavanju izbranih parametrov je sledila analiza podatkov in na koncu zaključki.Za dve območji sem uporabila tudi lidarske podatke, na podlagi katerih sem ocenila natančnost metode zajema na TTN in naredila primerjavo različnih podlag. Za zajem in izračun morfometričnih parametrov, ugotavljanje gostote in razporeditve vrtač sem uporabila geografski informacijski sistem. Geografski informacijski sistemi ali sistem je zbirka orodij za zajem, shranjevanje, vzdrževanje, obdelavo, povezovanje, analiziranje in predstavitev prostorskih geokodiranih podatkov. Poudarek je na različnih podatkovnih analizah. GIS sestavljajo strojna oprema, sistemska in specifična programska oprema ,uporabniške aplikacije, integrirana baza prostorskih podatkov, vzdrževalci in uporabniki informacijskega sistema (Kvamme in sod., 1997, str. 463)V programu ArcGIS podjetja ESRI sem z ekransko vektorizacijo in različnimi funkcijami prostorskih analiz pridobila podatke o vrtačah, opravila analize razporeditve in gostote vrtačna izbranih območjih, ter izdelala del kartografskih prikazov. Del kartografskih prikazov sem izdelala tudi v programu Surfer. Podatke, ki sem jih pridobila z meritvami, je bilo potrebno statistično obdelati, za to sem uporabila metode opisne statistike v programu Excell. Temeljni topografski načrti (TTN) 1 : 5.000 in 1 : 10.000Za pridobivanje podatkov za morfometrične analize vrtač na izbranih območjih bi bile meritve na terenu glede na razpoložljiva sredstva in delovno silo prezahtevne in včasih glede na stanje v naravi tudi neizvedljive. Zato sem uporabila kot osnovni vir podatkov Temelj netopografske načrte (TTN) v merilu 1 : 5.000 in 1 : 10.000, saj so izmed podlag, ki sem jih imela na voljo in ki pokrivajo celotno območje Slovenije, najnatančnejši. V literaturi je priporočeno merilo za morfometrične analize vrtač do velikosti 1 : 15.000(Bondesan, Meneghel, Sauro, 1992). Temeljni topografski načrt - TTN je sistemska karta največjega merila za slovensko ozemlje. Večina ozemlja države (71 %) je prikazanega v merilu 1 : 5.000 (TTN 5) in obsega 2.543 listov, redkeje poseljena in hribovita območja so prikazana v merilu 1 : 10.000 (TTN 10) na 258 listih. Tematska natančnost TTN je 100 %.Pozicijska natančnost odgovarja grafični natančnosti, ki znaša na TTN 5 1 m in na TTN 10 2m (Centralna evidenca prostorskih podatkov. Temeljni topografski načrti merila 1 : 5.000 in1 : 10.000, 2010). TTN so izdelali v 60-ih letih 20. stoletja, obnova pa je potekala v omejenem obsegu in zelo nesistematično (Petrovič, 2001). Med letoma 1993 in 1995 so bili vsi listi TTN digitalizirani v tiff formatu, pozneje pa se je izvajalo skeniranje ob vsakem vzdrževanju posameznega lista. Listi TTN se zaradi prevelikih stroškov ne vzdržujejo več (Štrumbl in sod.,2010).TTN 5 ima ekvidistanco 5 m in pomožno plastnico 2,5 m in TTN 10 ekvidistanco 10 m ter pomožno plastnico 5 m. Višinska razlika 2,5 m ali 5 m pomembno vpliva na izmerjene parametre vrtač, vendar pa je za prikaz morfometričnih lastnosti vrtač dovolj natančna. Pridobljeni podatki so dovolj reprezentativni, saj lahko ugotovimo velikostni razred vrtač in razmerje med njimi. Na težave z natančnostjo prikaza vrtač na kartah v velikem merilu so opozorili že raziskovalci vrtač v 80-ih letih 20. stoletja (Day, 1983; Troester, 1984). Slabost TTN je spremenljiva vsebinska natančnost prikaza stanja od lista do lista. Pri preučevanju površja na severovzhodnem obrobju Planinskega polja je Šušteršič (1987) ugotovil, da je bilo na TTN 5zabeleženih le malo več kot polovica vrtač. Na izbranih območjih sem preverila prikazano stanje na terenu za območji na Krasu, v Brestoviškem dolu in pri Volčjem Gradu. Prikazano stanje na TTN sem primerjala zlidarskimi podatki in tako posredno preverila vsebinsko natančnost podlage. Nekateri avtorji (Gams, 2003; Habič, 1978, Kranjc, 1972, 1981) so za ugotavljanje gostote in razporeditve ter velikosti vrtač uporabljali Državne topografske karte v merilu 1 : 25.000. Na kartah v merilu 1 : 25.000 lahko pridobimo samo podatek o lokaciji vrtače, ne moremo pa dobiti dovolj natančnih podatkov o višini dna ali površini vrtače, prav tako je prikazanih veliko manj vrtač, kot jih je v naravi. Za pridobivanje podatkov za morfometrične analize vrtač je merilo 1 : 25.000 premajhno. Za območje Slovenije je Geodetska uprava Republike Slovenije izdelala digitalne modele reliefa z ločljivostmi 100, 25, 12,5 in 5 m (DMV 100, DMV 25, DMV 12,5 in DMV 5).V model je vključenih več kot 25 vrst višinskih podatkov, zajetih od leta 1947 do leta 2005,kot so digitalni modeli reliefa z ločljivostjo od 10 do 600 m, digitalizirane plastnice, sloji cest in železnic različnih meril, geodetske točke, kataster stavb... Digitalni model reliefa Slovenije je homogen in ne vsebuje grobih napak, obsega tudi širše območje okoli Slovenije. Pri ločljivosti 12,5 m je ocenjena natančnost modela 3,2 m. Za ravnine je natančnost 1,1 m, zagričevja 2,3 m, za hribovja 3,8 m in za gorovja 7 m (Centralna evidenca prostorskih podatkov. Digitalni model višin z ločljivostjo (DMV 12,5 DMV 25, DMV 100), 2010).Najprej je bil izdelan Digitalni model reliefa Slovenije v ločljivostih 100, 25 in 12,5 m. Kasneje je bil s prevzorčenjem DMV-ja 12,5 in stereofotogrametrično obdelavo izdelan še Digitalni model reliefa 5 x 5 m (DMV 5). Ocenjena natančnost modela je 1 m na nezaraščenih in3 m na zaraščenih območjih. Glede na ločljivost, bi bil DMV 5 uporaben tudi za preučevanje vrtač, vendar pa je zaradi slabe kakovosti neprimeren za večino prostorskih analiz, oziroma uporaben je le v primerih, ko geomorfološke značilnosti niso pomembne (Podobnikar, 2008).Za izračun naklona površja izbranih območij sem uporabila DMV 100. Lasersko skeniranje (z letalom ali helikopterjem) je relativno nova tehnologija za zajem trirazsežnostnih topografskih informacij, predvsem reliefa (Kraus, Pfeiffer, 1998 cv:Podobnikar, 2008). Uveljavljena okrajšava za zračno lasersko skeniranje je ALS (AirborneLaser Scanning), uporablja pa se tudi lidar, ki je okrajšava za Light Detection And Rangingoziroma svetlobno zaznavanje in merjenje razdalj ali Laser Imaging Detection and Ranging oziroma lasersko snemanje, zaznavanje in merjenje razdalj. S pomočjo lidarja lahko določimo razdaljo do objektov ali površin z uporabo laserjev, ki delujejo v vidnem in bližnjem infrardečem delu elektromagnetnega spektra. Razdaljo med senzorjem in opazovanim predmetom se določi z merjenjem časa potovanja elektromagnetnega impulza. Ker lidar sam proizvaja signale, je aktivni senzor. Različni lidarski sistemi imajo različne načine snemanja površja in pri pošiljanju impulzov lahko zaznavajo več odbojev. Iz podatkov o položaju sistema in podatkov o odbojih oziroma razdaljah lahko izračunamo položaje točk odboja na površju. Končni rezultat je oblak točk, ki predstavljajo natančno izmerjene višine površja ali predmetov (npr. krošnje dreves, stavbe, relief). Pred analizami jih je potrebno ustrezno obdelati z različnimi postopki, med njimi so najpomembnejši: filtriranje, klasifikacija in modeliranje. Namen filtriranja je odstranjevanje neželenih odbojev, ker oblak lidarskih točk vsebuje pulze, ki so se odbili na različnih predmetih (stavbe, vegetacija...). Talni odboji, če do njih pride, podajajo obliko reliefa in iz njih lahko izdelamo digitalni model višin, vse ostale odboje pa je potrebno odstraniti z različnimi algoritmi. Rezultat takega filtriranja je digitalni model višin, ki je lahko v vektorski ali rastrski obliki. Sledi klasifikacija s katero prepoznavamo objekte (ceste, zgradbe...) in z modeliranjem posplošimo klasificirane predmete. Meritve, ki jih zagotavlja lidar, omogočajo ustvarjanje natančnih modelov višin in površja (Oštir, 2006).Prednost lidarja je, da kot aktivni sistem prodre na zaraščenih območjih skozi rastlinski pokrov, medtem ko pasivni sistemi (npr. zračno snemanje) ne morejo, poleg tega ne potrebuje sončne svetlobe. Druga prednost pred zračnimi posnetki je visoka vertikalna natančnost, ki omogoča detajlno zaznavanje in kartiranje geomorfoloških struktur in objektov (Podobnikar, 2008).Natančnost zračnih laserskih sistemov je odvisna od natančnosti direktnega georeferenciranja s katerim določimo lego laserskih točk v prostoru. Direktno georeferenciranje temelji na meritvah laserskega sistema, inercialnega navigacijskega sistema in globalnega navigacijskega satelitskega sistema na krovu nosilca snemanja (Triglav Čekada, 2011)V literaturi so navedeni različni podatki glede natančnosti lidarskih podatkov, ki je odvisna od uporabljenega sistema, značilnosti letala, olistanosti vegetacije, naklona površja. Omogoča višinsko natančnost 5 do 10 cm (Kraus, 2007), ter gostoto okoli 6 točk na m2 pri enkratnem snemanju. Lasersko zračno skeniranje je novejša tehnologija, ki je še v razvoju, vendar pa je njena uporaba v porastu, na kar kaže tudi vedno bolj številčna literatura. Uporaba lidarja je mogočav različnih vedah kot so arheologija (Mlekuž, 2009; Kokalj in sod., 2011, Bernardini in sod., 2013), v geologiji za preučevanje aktivnosti tektonskih prelomov (Gosar, 2007; Cunnigham insod., 2007), za preučevanje poplav (Gosar in sod., 2007), v gozdarstvu (Kobler, 2011), prigradnji cest (Veneziano, 2002) in tudi v kraški geomorfologiji (Montane, 2002) ter za preučevanje vrtač, predvsem v prepoznavanju in kartiranju vrtač na površju (Brinkman, Vacher, 2007; Seale, 2004; Shrake in sod,. 2007, Shrake, 2010; Weibel, 2007).Za preučevanje kraških pojavov je potrebno naročiti snemanje lidarskih podatkov v času, ko drevesa niso olistana. Za osnovne raziskave razporejenosti kraških kotanj zadoščajo že laserski podatki z gostoto točk med 5 in 12 točk/m2, kjer je višinska natančnost nekaj decimetrov in položajna pol metra (Triglav Čekada, 2011).Tak način pridobivanja podatkov o površju je relativno nov in podatki so zaenkrat zaradi visoke cene za marsikaterega potencialnega uporabnika nedostopni. S posnetjem celotnega območja Slovenije (Lasersko …, 2010) bodo postali dostopnejši in doživeli tudi intenzivnejšo uporabo. Temu se prilagaja tudi razvoj GIS programov, npr. verzija 10 programa ArcGIS, omogoča uvoz in uporabo lidarskih podatkov z oznako LAS. Podatke o geoloških značilnostih izbranih območij sem pridobila z Osnovne geološke karte SFRJ v merilu 1 : 100.000, ter za izbrani območji na Krasu tudi z Geološke karte severnega dela Tržaško-komenske planote v merilu 1 : 25.000 (Jurkovšek in sod., 2008) s pripadajočimitolmači. Na vseh območjih je bilo izbrano območje z vrtačami v velikosti najmanj enega km2. Za ugotavljanje razporeditve vrtač sem v programu ArcGIS na TTN 5 in TTN 10 v digitalni obliki vektorizirala lokacije vrtač kot točke s koordinatami x in y. Lokacije vrtač so predstavljale točke v dneh vrtač kot so bile označene na kartah. Najnovejši laserski sistemi omogočajo višinsko natančnost izmere laserskih točk okoli decimetra in položajno natančnost laserskih točk nekaj decimetrov v koordinatnem sistemu meritev ETRS89. S pretvorbo v GaußKrügerjev koordinatni sistem se natančnost meritev poslabša še za kakšen decimeter (Triglav Čekada, 2011).Iz podatkov DMV 100 sem izdelala digitalni model višin izbranega območja, na podlagi katerega sem izračunala naklon površja na obravnavanem območju. Z uporabo ekstenzije Spatial Analyst in funkcije »Join« sem izračunala število vrtač in nato gostoto vrtač za vsak razred naklona površja. S prikazom sloja vektoriziranih vrtač na geološki karti v digitalni obliki sem lahko ugotovila kako so vrtače razporejene glede na litološke enote. Izračunala sem tudi indeks najbližjega soseda, ki je pokazal vzorec razporeditve vrtač. Gostota vrtač pomeni število vrtač na določeno površinsko enoto, ponavadi km2, ki sem jo izračunala iz števila vrtač in velikosti območja na katerem sem obravnavala vrtače. Delež površja, ki ga zavzemajo vrtače na izbranem območju, sem izračunala iz vsote površin vseh poligonov vrtač in površine območja. Najpomembnejša stopnja pri morfološkem preučevanju vrtač je kje in kako določimo rob vrtače, saj to vpliva na vse parametre, merjene in posledično tudi izračunane. Rob vrtače je črta, ki predstavlja osnovno razmejitev oblike. Veliko avtorjev analiz vrtač je kot rob vrtače določilo zadnjo zaključeno plastnico (Denizman, 2003; Mills, Starnes, 1983;Weary, D. J., Orndorff, R. C., 2001). Zadnja zaključena plastnica še pomeni globel, kar je višje, je težko določiti. Tak način določanja roba vrtače je uporaben, kjer se vrtače nahajajo na popolnoma ravnih predelih, je najmanj subjektiven in višino roba vrtače ni težko določiti, ker je enotna. Območje, ki ga tako določen rob obsega, je manjše kot območje, na katerega vpliva vrtača v morfološkem pogledu. Teoretično je tak rob vrtače vodna ali topografska razvodnica. Zelo težavno je določanje roba vrtače, kjer se vrtača nahaja na neravnem površju ali v pobočju. Pri teh vrtačah se vrtača ne konča pri zadnji zaključeni plastnici, ampak je območje vrtače tudi višje v pobočju nad plastnico. Iz tega sledi, da je težko določiti tudi enotno globino vrtače, kajti če rob vrtače ni samo na eni višini, ampak na več, so tudi globine različne. ZatoBondesan, Meneghel, Sauro predlagajo (1992), da se taki primeri, kjer je težko določiti rob, čejih ni veliko in je to mogoče, izločijo iz raziskave. Med izbranimi območji so vsa taka, da se vrtače nahajajo na bolj ali manj nagnjenih predelih ,zato bi težko našli popolnoma ravno površje z vrtačami. Šušteršič (1986) določanje mej kraške globeli z zadnjo zaključeno plastnico zavrača zaradi implicitne primerjave s fluvialnim reliefom. Zadnja zaključena plastnica naj bi bila v višini t. i. prelivne višine, to je ravnine, do katere se v globeli pozimi nabira hladen zrak. Določanje roba vrtače utemeljuje na ugotovljenih procesih, ki botrujejo posameznim globelim, kar se sklada z zahtevo, da je prava kraška globel le tista, v kateri najdemo svojstvene oblike vezane izključno na zaprto kotanjo v krasu. Tak način je očrtanje območja masnega deficita(Šušteršič, 1986). V vrtačah se voda pri odtekanju zbira in v tem smislu igra vlogo doline, kjer se zbirajo vode, zaradi tega govorimo o vplivnem območju vrtače in pri določanju roba bi morali upoštevati to vplivno območje (Šušteršič, 1994). Tako določanje roba vrtače je bolj subjektivno, kar je slabost metode. Vektorizirala sem zadnjo zaključeno plastnico kot rob sklenjene kotanje in rob vplivnega območja vrtače. Rob vplivnega območja vrtače sem določila glede na črto, kjer se naklon površja prevesi v vrtačo. Pri analizah so predstavljeni podatki vrtač z robom, ki predstavlja vplivno območje globeli. Natančnost metode določanja roba vrtače kot njenega vplivnega območja sem preverila z lidarskimi podatki na primeru območja v Brestoviškem dolu in pri Volčjem Gradu. Rob vrtače sem ugotavljala na digitalnem modelu višin lidarskih podatkov z ločljivostjo 1 m s senčenjem reliefa z različnih smeri in na karti naklonov površja. Na vseh uporabljenih podlagah so se vrtače dovolj jasno razločile, da sem lahko očrtala robove in dobila poligone vrtač, ki sem jih lahko primerjala s poligoni vrtač vektoriziranih na TTN .Na nekaterih območjih, predvsem na izbranem območju na Ravniku pri Toškem čelu v Polhograjskem hribovju je rob vrtače že začrtan na karti. Označen je s črto, ki jo prekinjajo navpične manjše črtice. Pri nekaterih vrtačah je zraven roba navedena tudi številka, kipomeni globino vrtače (Duhovnik, 2009).Določanje roba z GPS napravo Rob vrtače sem poskusila določiti na terenu tudi z ročnim GPS sprejemnikom, Garmin 60CSX, tako da sem obhodila vrtačo po robu in posnela točke. Uporabljen GPS sprejemnik je namenjen za neprofesionalno rabo, minimalna natančnost meritev je ±10 m. Tak način se je izkazal kot neprimeren za določanje roba večjega števila vrtač, saj lokacije posnetih točk na robu pri nekaterih vrtačah »sipajo« levo in desno za nekaj metrov. Natančnost določanja lokacij z ročno navigacijsko napravo GPS je odvisna od različnih dejavnikov: vegetacije (v gozdu motijo signal krošnje dreves), terena (sprejem motijo hribi ali višji strm relief, ki je na poti do satelita). Za določanje posameznih točk je naprava dovolj natančna, za snemanje več točk v liniji pa ni primerna. Primerjava različnih načinov določanja roba vrtače Vrtačam sem rob oziroma obod določila na robu vplivnega območja. V reliefu se je to pokazalo na mestu, kjer se je površje prevesilo v vrtačo. V vrtačah sem digitalizirala tudi zadnjo zaključeno plastnico. Na primeru vrtač Brestoviškega dola lahko vidimo, da so dimenzije vrtač veliko manjše. V primeru izbranega roba vrtače na zadnji zaključeni plastnici je skupna površina, ki jo pokrivajo vrtače 45.754 m2, to je 20 % površine, ki jo pokrivajo vrtače, če določimo rob na njenem vplivnem območju 233.068,1 m2. Oziroma površina vrtač z robom na zadnji zaključeni plastnici zavzema 1,4 % območja, vrtače z določenim robom na vplivnem območju zavzemajo 7 % površja. Najmanjša vrtača pri določenem robu na zadnji zaključeni plastnici obsega 91, 69 m2 in največja 11.544, 40 m2. Povprečje površin vrtač je 1.273,3 m2, četrtina je manjših od 406, 33m2, tri četrtine pa od 1305,4 m2. Standardni odklon je 1884,8 m2 in srednjo vrednost(mediana) predstavlja vrtača s površino 791,77 m2.V kakšnem razmerju so lahko razlike, glede na različne način definicije roba vrtače so izračunali pri preučevanju vrtač na Biokovem. Razmerje v velikosti površine vrtače, kjer jeb il rob določen na tri različne načine: glede na zadnjo zaključeno plastnico, glede na rob v prelivni višini in rob vrtače po topografski razvodnici je bilo 1 : 2,2 : 11,2 (Telbisz, Dragušica, Nagy, 2009). Pri preučevanju geomorfoloških oblik so poleg procesov, ki potekajo v njih, pomembne tudi njihove dimenzije in oblika. Zato jih je poleg kvalitativnega opisovanja potrebno tudi kvantitativno opredeliti. Morfološke značilnosti najlažje opišemo z morfometričnimi parametri in kartiranjem značilnosti. Morfometrija pomeni merjenje oblik in namen morfometrije vrtač je objektiven in kvantitativen opis vrtač. Morfometrična analiza kraškega površja omogoča kvantitativen opis kraških oblik in njihove razporeditve, primerjave med posameznimi vrtačami znotraj enega območja in med območji vrtač. Za opredeljevanje morfoloških značilnosti je v literaturi mogoče najti veliko različnih morfometričnih parametrov, ki so jih avtorji izmerili, da so lahko opisali vrtače. Bondesan, Meneghel, Sauro(1992) so jih zbrali in opisali 65.Na vsakem izbranem območju so bile morfometrično analizirane vrtače na področju v velikosti najmanj km2. V programu ArcGIS so bile vrtače na kartah digitalizirane kot poligoni, ki predstavljajo tloris vrtače. Iz poligonov sem z različnimi funkcijami izračunala naslednje morfometrične parametre: površino, obseg, najdaljšo os, najkrajšo os in azimut na daljše osi. Višino najvišje in najnižje točke roba vrtače in višino dna sem ročno zajela s karte. Iz zbranih podatkov sem izračunala še povprečno višino roba, globino vrtače, povprečen premer vrtače, indeks okroglosti in volumen vrtače. Lokacija vrtače Lokacijo vrtače po navadi določa najnižja točka v vrtači, ki naj bi bila središče odtoka in poglabljanja in zato predstavlja središče vrtače (Williams, 1972). Na TTN je najnižjo točko težko določiti, prav tako v naravi, ker so dna večine vrtač uravnana. Središčno točko, ki predstavlja lokacijo vrtače, sem izračunala iz površine vrtače kot centroid11poligona vrtače, to je točka, ki je od vseh točk na robu enako oddaljena. Za preučevanje gostote in razporeditve sem uporabila to točko kot lokacijo vrtače. Površina vrtače (P)Rob vrtače je krivulja, ki obkroža depresijo, določajo jo točke, kjer se pobočje spremeni. Površino vrtače predstavlja planimetrična površina znotraj roba vrtače. Z vektorizacijo roba oziroma oboda vrtače v programu ArcGIS sem dobila poligon, ki predstavlja tlorisno površino posamezne vrtače. Izračunana je bila s pomočjo funkcije za računanje površin poligonov v programu ArcGIS. Obseg vrtače (O)Obseg vrtače predstavlja dolžina krivulje, ki obkroža depresijo. Izračunala sem ga s pomočjo funkcije za računanje obsega poligonov v programu ArcGIS. Višina najvišje točke na obodu (Ho1)Višina najvišje točke na obodu predstavlja najvišjo nadmorsko višino, ki jo doseže rob vrtače. Višina najnižje točke na obodu (Ho2)Višina najnižje točke na obodu predstavlja najnižjo nadmorsko višino, ki jo doseže rob. Višina roba vrtače (Ho)Če je vrtača na uravnanem površju, je rob vrtače in višino roba relativno lahko določiti, ker se rob nahaja na eni višini. Pri vrtačah, ki se nahajajo v pobočju, poteka rob vrtače v različnih višinah. V takem primeru je za določanje višine roba na voljo več možnosti: lahko izberemo najvišjo višino ali najnižjo, lahko navedemo obe višini, lahko poiščemo tudi aritmetično sredino najvišje in najnižje točke roba. Odločila sem se za zadnjo možnost. Ho =Višina dna vrtače (Hd)Višino dna vrtače predstavlja višina, ki je napisana na dnu vrtače. V primerih, kjer je za vrtačo uporabljen samo znak in višine ni navedene, sem sklepala, da je višina dna nižja za ekvidistanco prve plastnice nad dnom. V primeru TTN 5 je to 2,5 m, in v primeru TTN 10 5 m. Globina vrtače (G)Globino vrtače sem izračunala iz razlike med višino roba in višino dna vrtače. G = Ho — Hd12Najdaljša (L) in najkrajša (W) os vrtače ter usmerjenost najdaljše osi Najdaljša os vrtače povezuje točki, ki sta na robu najbolj oddaljeni med seboj, najkrajša os je pravokotna na njo in povezuje točki, ki sta najbolj oddaljeni med seboj. Usmerjenost najdaljše osi predstavlja azimut kota med najdaljšo osjo in osjo x v koordinatnem sistemu. Najdaljša in najkrajša os vrtače in usmerjenost najdaljše osi so bili izračunani iz poligona vrtače s funkcijo Zonal Geometry v ekstenziji Spatial Analyst. Rezultat analize poligonov s funkcijo Zonal Geometry je tabela, ki vsebuje za vsak poligon poleg površine, obsega, koordinat centroida tudi razdaljo najkrajše osi in najdaljše osi, ter usmerjenost, ki jo predstavlja azimut najdaljše osi. Premer vrtače (R)Premer vrtače sem izračunala iz aritmetične sredine najdaljše in najkrajše osi. Indeks okroglosti je mera za označevanje okroglosti vrtače. Izračunan je kot razmerje med površino vrtače in ploščino kroga z enakim polmerom kot ga ima obseg vrtače. Če je indeks okroglosti enak 1, pomeni, da je vrtača enaka krogu. Bolj se oddaljuje od 1, manj okrogla je vrtača. Podolgovate vrtače imajo vrednosti manjše od 1, bolj je rob vrtače razčlenjen, višji je indeks okroglosti (Denizman, 2003).Volumen vrtače Za računanje volumnov vrtače sem uporabila formulo, ki jo predlaga Šušteršič (2012).Na podlagi polrezov vrtač, ki jih je premeril, je izračunal funkcijo, ki naj bi predstavljala presek vrtač po polmeru. S formulo za računanje volumna vrtenin funkcij lahko izračunamo volumen vrtač po naslednji formuli: V=p je konstanta 0,1255, ki najbolje opiše površje vrtače kot krivuljo, ki jo zavrtimo okoli svoje osi in dobimo vrtenino, ki je enaka vrtači. Glede na njihovo obliko se za računanje vrtač velikokrat uporabljena formula za računanje volumna na podlagi podobnosti z liki kot sta stožec ali valj, ali na podlagi digitalnega modela13reliefa. Obu (2011) je pri avtomatičnem prepoznavanju kraških kotanj vrtače obravnaval kot porečja. Rob vrtače je določil v prelivni višini vrtače, kar je segalo nad to višino, ni upošteval. Vsebina depresije pod prelivno višino je bila izračunana kot volumen depresije. Omejitev uporabljene metode morfometrije je v tem, da opisana topografska oblika depresije ne ustreza obliki v živi skali. Vendar pa oblike vrtače v živi skali tako samo s površinskimi metodami ne moremo prepoznati, kot tudi ne moremo zagotovo ugotoviti nastanka vrtače (Mihevc, 2001). Pri terenskem delu sem na območju izbrala vrtačo, ki sem jo glede na njene značilnosti ocenila kot najbolj reprezentativno na izbranem območju in je bilo glede na velikost in stanje mogoče opraviti terensko delo v njej. V izbranih vrtačah sem premerila dno in naklone pobočij vrtač s pomočjo metra in naklonomera, tako da sem iz središčne točke v dnu merila v značilne smeri razdaljo in naklon površja. Določila sem tip dna in morfologijo pobočij kot je stopnja kamnitosti ter sledove antropogenih vplivov, npr. kamniti zidovi in terase ter prehod med dnom in pobočji. Glede na opažanja na terenu sem s pomočjo klasifikacije, ki jo je izdelal Forti (1972), kartirala stopnje kamnitosti površja (on to imenuje zakraselost) v vrtačah. Forti je na podlagi opazovanj kraškega površja na Tržaškem Krasu izdelal klasifikacijo petih stopenj, kot merilo za določanje kamnitosti površja, ki se odraža v pokritosti površja, tipu škrapljavosti in oblikovanosti vrtač. Vsaka stopnja ima tudi svojo obliko vrtače. V klasifikaciji je poudarjen predvsem geolitološki vidik, saj je pri vsaki stopnji opisal značilnosti kamnine, v kateri se pojavlja. Stopnje namreč odražajo sposobnost kamnine, glede na njene litološke in strukturne lastnosti, za zakrasevanje. Klasifikacija izbranih vrtač po Fortijevi klasifikaciji ni uporabna na vseh območjih, saj je litološki vidik omejen le na območje Tržaškega Krasa.Z ato sem uporabila Fortijevo klasifikacijo samo za določanje stopnje kamnitosti površja v vrtači in ne za klasifikacijo vrtač. Stopnje sem priredila glede na opazovanja na terenu ,razlikovale so se predvsem višine izdanjanja plasti od ugotovljenih na Tržaškem Krasu, zato je posebej navedena višina izdanjajočih skal. Kot kamninski sklad je mišljena skalna gmota, ki je sestavljena iz več plasti. Blok je skala, večjih dimenzij, ki se dviga iz prstenega sloja. V sredini vrtač je večinoma uravnano območje ilovnatega polnila. V klasifikaciji ločimo pet stopenj, ki imajo naslednje značilnosti: 1. stopnja: Površje je pokrito s preperlino, brez izdankov večjih skal, lahko se pojavljajo le manjše površine razpadlih skal v grušč. Vrtače imajo gladke površine, in so skledaste oblike. Forti to stopnjo imenuje pokriti kras.142. stopnja: Pojavljajo se posamezni kupi skal in izdanki skal v višini do 30 cm. Skale so plavajoče, torej niso izdanki matične podlage, ampak se je skala nekje odlomila in ni več neposredno povezana z živo skalo. To so večinoma skale manjših dimenzij. Forti imenuje to stopnjo morfologija zobov.3. stopnja: Pojavlja se ena plast kamninskega sklada, ki je prekinjena, izdanki plasti se skupaj s posameznimi skalami in kupi manjših skal dvigajo do 40 cm nad zemljo. Na izdanjajočih plasteh in skalah se pojavljajo mikrokorozijske oblike kot so škraplje, škavnice, žlebiči. Fortijo imenuje morfologija skladov. 4. stopnja: Večje površine zavzemajo neprekinjeni skladi, ki izdanjajo v eni lahko tudi v dveh plasteh debeline med 30 in 50 cm, poleg njih tudi posamezni bloki visoki od 40 do 70 cm. Na izdanjajočih plasteh in skalah so razvite mikrokorozijske oblike.5. stopnja: Iz površja gledajo bloki skal, ki vsebujejo več kot eno plast in sklenjeni skladi, ki se dvigajo nad 70 cm do nekaj metrov iz prsti, plasti so debele več kot 50 cm in na izdanjajočih plasteh in skalah so razvite mikrokorozijske oblike.  Izbrala sem 14 območij, ki se nahajajo na vseh tipih krasa v Sloveniji: alpskem, predalpskem, visokem dinarskem in nizkem dinarskem krasu. Pri izboru sem želela zagotoviti čim večjo raznolikost območij glede na dejavnike, ki vplivajo na vrtače in hkrati najti podobna območja, da bi jih lahko primerjala. Ti dejavniki so predvsem geološka podlaga, relief, podnebje in hidrološke značilnosti. Pomembno vlogo pri izbiri območja je imela razpoložljiva natančnost podlag. Tako v analize nisem vključila območij visokogorskega alpskega krasa nad gozdno mejo, ki so prikazana na TTN 10 v merilu 1 : 10.000. Vrtače na njih niso dovolj natančno prikazane, da bi lahko pridobila zadovoljive podatke, ki jih potrebujem za analizo. Prikazane so okrogle kotanje, vendar ni mogoče določiti višine dna ali roba.I zbrana območja z vrtačami alpskega krasa se nahajajo na alpskih planotah pod gozdno mejo na Jelovici, Mežakli in Menini, v višinah med 1.100 in 1.200 m n. v. Mežakla in Jelovica se nahajata v predgorju Julijskih Alp, Menina Kamniško-Svinjskih Alp. Vsa tri območja imajo visoko reliefno energijo, gladina kraške podtalnice je globoko pod površjem, zato je razvit globok kras, ki je raztočni. Vsa območja so dobro namočena, Mežakla16in Jelovica prejmeta malo več padavin kot Menina, in so bila v času poledenitev v območju periglacialnih geomorfoloških procesov (Šifrer, 1998). Vsa tri območja gradi apnenec, ki vsebuje na Mežakli močno pretrt dolomit, na Jelovici in Menini pa vsebuje manjše vložkene propustnih kamnin. Območja se razlikujejo po legi v reliefu, na Mežakli se območje z vrtačami nahaja na uravnanem predelu v pobočju, na Jelovici in Menini na uravnanem površju planote. Vsa območja so gozdnata, vendar je na Menini gozd najbolj izkrčen zaradi pašništva, tukaj je tudi vpliv človeka največji. Na predalpskem krasu so izbrana območja na Toškem čelu, Kopitniku in Velikem borštu. Skupna jim je samo lega v predalpskem pasu. Nahajajo se v različnih kamninah in narazličnem reliefu. Območje pri Toškem čelu gradi apnenec, na Kopitniku dolomitu, na Velikem Borštu gradita območje dolomit in apnenec. Na Toškem čelu in na Kopitniku se nahajata območji na vrhu planote, v Velikem borštu na prehodu planote v pobočje. Prejmejo različne količine padavin, najmanj Kopitnik, največ območje pri Toškem čelu. Glede na hidrološke značilnosti gre za raztočne tipe krasa. Območja visokega dinarskega krasa se nahajajo na Trnovskem gozdu, Snežniku, na Pokojiškiplanoti in v Šahnu na Kočevskem polju. Vsa območja so gozdnata. Območji na Trnovskem gozdu in Snežniku se nahajata na nadmorski višini nad 1.000 m, imata visoko reliefno energijo, sta dobro namočeni (prejmeta nad 2.000 mm padavin), razvitje globok, raztočni kras. Razlikujeta se v kamninski podlagi in legi v površju. Na Trnovskem gozdu se območje nahaja na grebenu, ki ga gradijo pasovi apnencev in dolomita. Na Snežniku se območje nahaja na uravnani apnenčasti planoti. Območje na Pokojiški planoti se nahaja na uravnanem površju, vendar na nižji nadmorski višini kot na Trnovskem gozdu in Snežniku, kar pomeni nižjo reliefno energijo, prejme tudi manj padavin. Razvit je pretočni kras in globok kras, vendar je debelina vadozne cone manjša kot na Snežniku in Trnovskem gozdu. Šahen se nahaja v dnu kraškega polja znotraj sklenjenega območja visokega dinarskega krasa in je po svojih značilnostih bližje območjem na nizkem dinarskem krasu: nahaja se na dnu kraškega polja, na ravniku, na nižji nadmorski višini, kraška gladina ne dosega več površja, vendar je plitvo pod površjem. Območje prejme tudi manj padavin kot ostala območja visokega dinarskega krasa. Izbrana območja na nizkem dinarskem krasu se nahajajo na matičnem Krasu, pri Volčjem Gradu in v Brestoviškem dolu, ter v Beli krajini in Suhi krajini. Vsa območja se nahajajo na različnih krednih apnencih, v Brestoviškem dolu na ploščastih apnencih in pri Volčjem Gradu na ploščastih apnencih in apnencih z rožencem, v Suhi krajini in Beli krajini na mikritnih apnencih. Razlikujejo se tudi glede na tip podnebja, količino padavin in lego v reliefu. Območji na Krasu imata zaledno submediteransko podnebje, v Suhi krajini je zmernocelinsko podnebje osrednje Slovenije in v Beli krajini zmernocelinsko podnebje jugovzhodne Slovenije. Bela krajina in Kras sta kraška ravnika, Suha krajina je nizka dinarska planota. V Brestoviškem dolu se območje nahaja v dnu in na pobočjih suhe doline, v Suhi krajini je izbrano območje v dnu dola, območji pri Volčjem Gradu in v Beli krajini se nahajata na uravnanem površju s povprečnim naklonom 5 stopinj. Glede na hidrološke značilnosti ima samo Bela krajina plitvi kras, ostala območja imajo globoki kras, v vseh je razvit pretočni tip17krasa. Glede na značilnosti (lega v reliefu, podnebje, hidrološke značilnosti) je območjema Suhe in Bele krajine podobno območje v Šahnu, ki se nahaja v dnu kraškega polja. Glede na tip površja, so Jelovica, Mežakla, Trnovski gozd, Snežnik in Pokojiška planota visoki kras, Menina, Kopitnik in Toško čelo hribovje, Veliki boršt visoki fluviokras, Kras, Bela krajina, Suha krajina nizki kras in Kočevsko polje so ravnina (Natek, 1993b). Pri delu s prostorskimi podatki je zelo pomembno, da se zavedamo možnih napak, ki so različnega izvora. Možne napake so lahko v samih vhodnih podatkih (napake v kartografskih podlagah, zastarel prikaz stanja), napake pri zajemu, napake pri izračunavanju parametrov, tatističnih obdelavah... (Burrough, McDonnell, 2000).Napake v vhodnih podatkih pomenijo v primeru morfometrične analize vrtač napake v podlagah, torej kartah, če zajemamo podatke s kart, ali napake pri merjenju, če merimo vrtače na terenu. Zato je pomembno, da imajo kartografske podlage, s katerih zajemamo podatke, tudi metapodatke. Uporabljene karte, TTN, prikazujejo stanje iz obdobja 60-in in 70-ih let 20.stoletja, torej prikazujejo takratno stanje. Relief se sicer ne spreminja tako hitro kot družbenogeografske prvine v pokrajini, vendar pa so območja predvsem v bližini naselij2podvržena velikim spremembam. Napake na kartah se lahko pojavljajo tudi pri prikazu oblik. Pri zajemu podatkov na izbranih območjih je bila včasih vrtača prikazana kot vzpetina in obratno, napake so tudi pri navedbah višin višinskih točk ali pri višinah plastnic. Do napak je lahko prišlo pri samem procesu zajema z ekransko vektorizacijo. Skenirane karte so v rastrski obliki, kar pomeni, da je karta prikazana na mreži rastrskih celic, ki imajo določene vrednosti. Z rastrskim prikazom poenostavimo in hkrati zmanjšamo natančnost prikaza, ki je odvisna od velikosti rastrskih celic. Pri vektorizaciji poligonov vrtač na TTN v merilu 1 : 5.000 1 mm debela črta predstavlja 5 m. Do napake bi lahko prišlo tudi pri ročnem vnosu višinskih podatkov. Zavedam se, da je lahko tekom pridobivanja podatkov in analiz prišlo do napak. Da bi zagotovila čim večjo pravilnost uporabljenih podatkov sem preverjala stanje na karti s stanjem v naravi, pri ekranski vektorizaciji sem vedno vektorizirala rob vrtač pri enakem merilu, vrednosti izračunanih parametrov sem večkrat preverila, natančnost TTN sem preverila za manjši območji, za kateri sem imela na voljo natančnejše podatke.2Pri Volčjem Gradu je na TTN narisana vrtača, ki je na lidarskih podatkih, posnetih leta 2006, delno zasuta, na ortofotih, ki prikazujejo stanje leta 2011, vrtače ni več, na njenem mestu stoji objekt. Več primerov take degradacije vrtač je ugotavljala Breg Valjavčeva (2012). Vrtača je naravna, majhna do zmerno velika zaprta kotanja v kraškem površju, z bolj ali manj okroglim ali elipsastim tlorisom. Po navadi so bolj široke kot globoke, po čemer jih ločimo od brezen (Gams, 2013). Premeri vrtač so od nekaj metrov do 1.000 metrov in globina od nekaj metrov do nekaj deset metrov, izjemoma tudi sto metrov. Pobočja vrtač so lahko blago nagnjena ali navpična, skalnata ali poraščena (Ford, Williams, 2007).Pojavljajo se posamično ali v skupinah. Nastanejo z različnimi procesi kot so raztapljanje, udor in posedanje, tako glede na nastanek ločimo korozijske, udorne, sufozijske in posedne vrtače (Ford, Williams, 2007).Po obliki vrtače večinoma razdelimo na lijakaste, skledaste, vodnjakaste in kotlaste (Gams, 2003).Vrtače so posebno pogoste na karbonatnih kamninah, veliko jih je tudi na evaporitih, najdemo pa jih tudi na slikatnih kamninah kot je kvarcit (Williams, 2003). Kras je vedno razvit tam, kjer so vrtače, zato so dolgo časa veljale za diagnostično obliko, po kateri prepoznamo kras (Williams, 2005). Vendar je kras razvit tudi na kraških območjih, kjer vrtač ni oziroma niso tako pogoste kot so pobočja, otoki, tropski kras, kras v višjih geografskih širinah, kontaktni kras....V krasu imajo vrtače podobno funkcijo kot doline v nekraških kamninah, kjer odvajajo vodo s površja, vendar jo vrtače odvajajo podzemno v najnižji točki (Williams, 2004). Za izvor besede vrtača obstaja več razlag. Badjura v Ljudski geografiji (1953) meni, da izhaja beseda vrtača iz glagola vrteti, kar je povezano z obliko korozijske vrtače, na glavo obrnjenega stožca, ki ga lahko zavrtimo in dobimo lijak. Druga razlaga imena je povezana z obdelovanjem zemljišč – vrtov v dnu vrtač. Ponekod vrtače imenujejo tudi dolina ali vrt. Vrt je manjše zemljišče, ki ga je možno obdelovati le ročno. V dnu vrtač je več zemlje kot v okolici, vendar je zemljišče po obsegu manjše, primerno za vrt in od tod naj bi izhajalo tudi ime za vrtačo (Šušteršič, 1994).V slovenskem ljudskem jeziku se za kraško obliko kot je vrtača pojavljajo različna imena. Najbolj splošna ljudska imena za vrtačo so dolina, dol, ograda. Beseda vrtača je bila nekdaj domnevno živa slovenska ljudska beseda, ki je pomenila manjšo globel. Do danes se je ohranila samo v toponimih. Dolina kot ime za vrtačo pa je prisotna na vsem Dinarskem krasu, kjer se krajevno ali poleg nje pojavljajo še dol, dolac, duliba, ponikva (Gams, 2004, str. 167) in druge. V Beli Krajini je ljudsko poimenovanje za vrtačo draga, od tod tudi veliko ledinskih imen Draga. Vrtača so imenovali le večjo kotanjo, v kateri se navadno pojavlja stoječa voda(Gams, 1961).Na Krasu domačini poimenujejo udornice doli, doline pa imenujejo manjše kotanje kot so vrtače (Stepišnik, 2006), nekaterim vrtačam pravijo tudi ogradi ali ograde, verjetno po ograji, ki je varovala zemljišče v vrtači pred živino (Gams, 2003, str. 166). Ime Vrtača (kot ledinsko ime) se ne pojavlja tako pogosto, saj domačini namesto tega toponima uporabljajo ime Dolina ali Dolinca. Dolina po pogostnosti sledi imenu Dol (Titl, 2006). V Krajevnem leksikonu LRS (1954) je v Sloveniji deset naselij z imenom Vrtača ali Vrtače. V Krajevnem Leksikonu Slovenije Romana Savnika (1968 do 1980) je v treh od štirih knjig najti enajst zaselkov in tri naselja, ki vsebujejo besedo vrtača ali vrtače, v četrti, ki obsega Podravje in Pomurje (1980), ni takih krajevnih imen. V Krajevnem leksikonu Slovenije(1995) so tri naselja z imeni, ki vsebujejo besedo vrtača ali njeno izpeljanko, v Velikem Atlasu Slovenije 1 : 50.000 (2012) je devet zaselkov in naselij z imenom Vrtača ali Vrtače. Beseda vrtača se nahaja tudi v imenih vrhov. Pojavljajo se tudi izpeljanke v imenih Vrtačan, Vrtačnica, Vrtaški… (Urbanija, 2003, str. 4). V datoteki z geografskimi imeni na TTN 5 (REZI 5) je 26 imen, ki vsebujejo besedo vrtača, in 61 z besedo vrtače, pisano z veliko ali malo začetnico. Udornice so zaradi svoje velikosti in oblike posebne površinske oblike, ki so jih po navadi ljudje imenovali z lokalnimi izrazi kot so na Notranjskem npr. koliševka, koliševc, kukava... Nekatere med njimi imajo v slovenski strokovni literaturi tudi svoje pomene. Koliševka tudi koleševka (ljudsko tudi koleševc in košelevc) je globoka vrtača, navadno zmestoma skalnimi stenami, nastala domnevno z udorom (Gams, 2003, str. 512). Sinonim je kotlasta vrtača. Kukava je ljudsko poimenovanje za vrtačo (SKT, 1973). Habič je s kukavo poimenoval udornice, ki imajo v dnu dostop do podzemnih prostorov injih ločil od koliševk, ki so brez dostopa do podzemnih prostorov (Stepišnik, 2006). V Sloveniji je vsaj deset lokalnih izrazov za udornico in po navadi ima skoraj vsaka tudi svoje ime (Kranjc, 2013). Prvi raziskovalci krasa so prepoznali zaprte depresije kot tipične oblike krasa in jim posvetili posebno pozornost (Kranjc, 2009). Še pred razvojem znanstvenega krasoslovja jev Sloveniji zaprte depresije opazil Valvazor (1689 cv: Kranjc, 2013). Hacquet je 1778 opisal vrtače in jih poimenoval Kessel (kotel), kraško polje pa Kesselthal (kotlina). T. Gruber(1781 cv: Gams, 2003) je vrtače imenoval Gruben (jama ali kotanja) in Kessel (kotel).V prvi polovici 19. stoletja, ko se je krasoslovje šele začelo razvijati, je vrtača že pritegnila pozornost raziskovalcev in se je tako od začetkov pojavljala v strokovni literaturi. Leta 1847 poroča Haidinger o pismu Franza von Rosthorna (Kranjc, 2009), da je med geološkim raziskovanjem Istre raziskal 1.000 vrtač, ki jih opisuje kot suhe porušene lijake, z rodovitno zemljo v dnu, zaščitene pred vetrom. Uporablja izraz Dolinen in v oklepaju Kessel. Moderno krasoslovje se je začelo na območju današnje Slovenije, kjer so domačini okrogle zaprte depresije imenovali doline. Ta izraz so prevzeli avstrijski geologi, ki so takrat preučevali Kras, in ga tako vpeljali v mednarodno literaturo. Doline je takrat pomenila udornico, korozijske vrtače pa so imenovali Trichter, kar pomeni lijak. Uporablja se termin doline, ki je množinska oblika samostalnika dolina, ki pomeni večinoma rečno dolino in se je razvila iz splošnega pomena od dol, nizko. Dolina je depresija v površju, ki nastane tudi v nekraškem reliefu. V ljudskem jeziku ima širši pomen in ne pomeni le vrtače, ampak tudi kraško polje, suho dolino, slepo dolino, rečno dolino... (Gams, 2003).Pravo, ljudsko pojmovanje doline je poznal Schmidl (1854), ki je vedel, da pomeni dolina globel na sploh.20Pomemben vpliv za uveljavitev izraza doline, pa tudi uvala in polje, v mednarodni krasoslovni literaturi je imelo Cvijićevo delo Das Karstphänomen (1893), kjer je v posebnem poglavju z naslovom Dolinen opisal vrtače, ki jih je razumel kot katerokoli okroglasto, lijakasto globel na sploh. Tako je kot vrtače opisal tudi oblike, ki jih danes imenujemo brezna, okna, kraška jezera, ponore, kraške izvire in tudi geološke orgle. Poznal je izraze za vrtače v drugih jezikih. Kasneje, v srbsko pisani kraški monografiji Karst (1895), je uporabil termin vrtača, ker dolina v jugoslovanskih jezikih pomeni vsako rečno dolino. Prva znanstvena dela o krasu v slovenskem jeziku so se pojavila šele konec 19. stoletja, prej so bila napisana izključno samo v nemškem jeziku. Tuji raziskovalci niso razumeli slovenskega jezika in ko so brali ta dela niso uvideli, da dolina pomeni samo dolino(Kranjc, 2009). Ena prvih knjig, kjer je opisan tudi kras, Jesenkov Prirodoznanski zemljepis iz leta 1874, uporablja za vrtačo izraze rupa, ponikva in ponor, in je opisana pri(rečnih) dolinah. Iz enakega razloga kot Cvijić, so se tudi slovenski krasoslovci po razpadu Avstro Ogrskeleta 1918, odločali za termin vrtača, namesto dolina. P. Kunaver je uporabljal dolina in vrtača, Rus (1925) je uporabljal besedo vrtača. Melik (1935) je v monografiji Slovenija v uvodu v poglavje o krasu napisal kraška dolina ali vrtača, nato pa uporabljal le izraz vrtača. Kot prvi slovenski profesor geografije na slovenski univerzi je imel Melik tudi odločilen vpliv na formiranje slovenske terminologije (Gams, 2003).Negeografi so še naprej uporabljali besedo dolina kot npr. Horvat (1953) in Michler (1954), v kasnejših krasoslovnih delih, po 2. svetovni vojni, pa se uporablja samo še vrtača(Kranjc, 2009). Gams (1962) je poskusil vpeljati termin kraška dolina, ki bi označeval manjše kotanjaste oblike na sploh, v katere bi vključevali poleg vrtač še koliševke in udornice z vodo na dnu(npr. Mala in Velika dolina v Škocjanskih jamah).P. W. Williams je 1964 v svoji disertaciji predlagal, da bi namesto izraza doline uporabljali enclosed hollow of moderate dimensions, kar pomeni zaprta globel zmernih dimenzij(Sweeting, 1972, str. 45), vendar se termin ni prijel, ker se je termin doline v sto letih že(pre)močno uveljavil. Veliko narodov ima svoja poimenovanja za vrtačo in niso prevzeli mednarodno uveljavljene doline. Tako imenujejo vrtače na Češkem in Slovaškem zavrtý, na Poljskem lejky, v Rusiji voronki, na Hrvaškem se v strokovni literaturi uporablja ponikva. O drugih lokalnih terminih pri različnih narodih za vrtačo je pisala M. Sweeting (1972). Najbolj sistematičen pregled vrtač je podal Cramer (1941), ki je pregledal vso literaturo o vrtačah do polovice 20. stoletja, in zbral tudi obsežno terminologijo kraških površinskih oblik v različnih jezikih od nemške, južnoslovanske, francoske, italijanske, do terminologij posameznih delov sveta kot je Južna Amerika. V severnoameriški krasoslovni literaturi se kot sinonim za vrtačo pojavlja termin sinkhole, vendar pomeni ponor, požiranik. Uporablja se predvsem za udorno ali posedno vrtačo, saj je velik del krasa v Severni Ameriki pokrit s sedimenti. Medtem, ko ima beseda doline morfografski pomen, gre za okroglasto skledasto ali lijakasto globel, ima sinkhole morfogenetski pomen. Sinkhole pomeni obliko, ki je nastala z nenadnim ali postopnim zniževanjem dela površja, še posebno v inženirski geologiji pomeni zaprto depresijo s21strmimi stenami, ki je nastala z nenadnim udorom trdne kamnine ali nesprijetega sedimenta na površju. Tako dvojno poimenovanje velikokrat povzroča zmedo (Sauro,2003). Zgodnje ideje o nastanku vrtač so nastale s terenskim delom v Evropi. Že iz začetnih del je razbrati, da so raziskovalci glede na način nastanka prepoznali več tipov vrtač, ki so jim pripisovali predvsem nastanek z udorom ali raztapljanjem kamnine. V 18. stoletju je B. Haquet na podlagi poskusov raztapljanja apnencev s solno kislino na območju med Triglavom in Reko trdil, da nastajajo površinske oblike zaradi različnega preperevanja apnencev, in zagovarjal, da so vrtače posledica preperevanja apnenca (1778,cv: Roglić, 1972). Njegova opažanja so bila v tistem času prezrta, zato nekateri za začetnika korozijske teorije imenujejo Sawickega (1909, cv: Gams, 2004). Hacquetovo idejo nastanka kraških oblik z raztapljanjem sta v prvi polovici 19. stoletja zagovarjala tudi Lyell in Prestwich (Roglić, 1972). Zagovornik korozijske teorije je bil tudi Mojsisovics (1880), ki je razlikoval med vrtačami in kraškimi lijaki. Za zadnje je menil, da niso prava kraška oblika, ampak erozijska oblika v apnencu in bi jih morali prištevati h geološkim orglam. Istočasno je Haquetov sodobnik T. Gruber (1781 cv: Gams, 2003) raziskoval poplave na presihajočem Cerkniškem jezeru in prišel do ugotovitev, da luknje, vrtače, nastajajo z udorom. Od sredine 19. stoletja, z začetkom izgradnje Južne železnice, ko je Kras postal predmet znanstvenega preučevanja, je na podlagi speleološkega raziskovanja Tržaškega Krasa med dunajskimi geologi prevladalo mnenje, da vrtače nastajajo z udorom. Tako mnenje so zagovarjali Morlot, Schmidl, Marenzi, Tietze, Putick, Kraus (Gams, 2003) in tudi Martel(Kranjc, 2013).Cvijić (1893) je zavračal udorno teorijo in razlagal nastanek vrtač s korozijo. Korozijske vrtače je imenoval prave vrtače. S svojim delom Das Karstphänomen je postavil koroziji pomembno mesto v krasoslovju, kasneje pa so jo dokončno uveljavili vidnejši krasoslovni geomorfologi J. Corbel, H. Lehman, A. Bögli, J. Roglić in drugi (Gams, 2003, str. 65).Pri dokazovanju nastanka vrtač s korozijo je Cvijić kot primer prave vrtače navedel prerez globeli, ki jo je videl v useku železniške proge pri Logatcu, ki ima v dnu večjo gostoto razpok. Večina krasoslovnih monografij zato po njem grafično prikazuje skico vrtače z bolj pretrto kamnino v sredini, kjer naj bi bil osredotočen odtok. Ta primer je Cvijića in druge krasoslovce napeljal k sklepanju, da je vrtačo razumel kot znižanje reliefa na tektonsko bolj poškodovanem mestu, pod njo pa je pričakovati množico drobnih kanalov v razpokani kamnini. Po mnenju Šušteršiča (1994), ki je poiskal in preučil omenjeno vrtačo, kljub spremenjenemu današnjemu stanju, ne gre za presek vrtače, ampak zapresekani dol v porušeni coni.Glavno genetsko razliko med korozijskimi vrtačami in udornicami je natančno razložil Cramer (1941) v razpravi o njihovem razvoju in morfologiji. Mlajša kot udorna in korozijska je razlaga nastanka vrtač z erozijo. Pri tem je mišljeno spiranje pretrte kamnine z dna vrtače, ki se zaradi tega poglablja. Vrtače naj bi po tej teoriji nastale iz izvirov ali ponorov. Vzrok za nastanek vrtače je v lokalno bolj prepustni podlagi in ti avtorji prikazujejo vrtačo z bolj pretrto kamnino v dnu, ki naj bi skoncentrirala vodni pretok v osrednjo razpoko, ki ima vlogo kanala. Erozijsko teorijo so zagovarjali Spöcker, Forti, Tomassini, D'Ambrosi, Milojević, Baučić (Gams, 2003, str. 174).V času klimatske geomorfologije so razlagali, da vrtače nastajajo samo v določenih geoloških obdobjih (Jakucs, 1968 cv: Gams, 2003).  V novejši krasoslovni literaturi avtorji navajajo več procesov, ki sodelujejo pri nastanku vrtač, saj so vrtače rezultat delovanja več mehanizmov, ne samo enega, zato so vrtače oblike poligenetskega nastanka. Glavni procesi, ki jih danes razumemo, da sodelujejo pri nastanku vrtač, so raztapljanje, udor, sufozija in posedanje (Ford, Williams, 2007, str. 342).Različni mehanizmi nastanka se med seboj kombinirajo in prepletajo v odvisnosti od okoliščin (Čar, 2001).Vrtače nastajajo s pospešeno korozijo, ki jo sproži lokalno znižanje vodne gladine v epikraški coni. Korozija3 ali raztapljanje kamnine večinoma poteka v vodi, ki je obogatena s CO2. Gre za zapleten proces, v katerem sodeluje vrsta medsebojno neodvisnih, reverzibilnih kemičnih reakcij. Količina kamnine, ki je odstranjena v raztopini, je odvisna od koncentracije raztopljene kamnine in količine vode, ki se pretaka skozi kamnino. Nastanek in razvoj vrtače je odvisen od zmožnosti vode, da ponika in teče skozi kraško kamnino. Razpoke, prelomi in lezike so nezveznosti v kamnini, kjer voda lahko vstopi v kamnino. Oblika vrtače nakazuje, da je raztapljanje osredotočeno v določenem delu. Na krasu, ki ga ne pokriva nepropustni pokrov, prevladuje razpršen odtok in voda porabi 50–80 % svojega potenciala za raztapljanje že prvih 10 m (Smith, Atkinson, 1976). Razpoke se3V literaturi se za korozijo pojavljajo še izrazi kraška denudacija, kraška erozija in raztapljanje (angl. solution, nem. Korrosion) (Gams, 2003, zato blizu površja hitro zaprejo in voda, ki začne zastajati v epikrasu ali subkutani coni4,predstavlja epikraški vodonosnik. Zaradi različne gostote razpok in prepustnosti se razvijejo določene poti, ki so bolj ugodne za odtok. Voda se začne usmerjati proti njim in na mestu odtoka sveža voda še pospešuje raztapljanje. Če je odtok po kakšni od teh poti dovolj velik, bo nastala depresija v epikraški vodni gladini. Tokovi v epikraškem vodonosniku se temu prilagodijo in se stekajo proti mestu odtoka vode. S časom se izoblikujejo vodne poti, ki se usmerjajo proti najmočnejši poti odtekanja. Premer vrtače je odvisen od hidravlične prevodnosti epikraškega vodonosnika in hitrosti odtekanja vode v vertikalni smeri na dnu subkutane cone (Williams, 1985). Sauro (2003) je opozoril še na poseben mehanizem nastanka vrtač s korozijo, kjer je odtok osredotočen zaradi manj ali nepropustne plasti, ki vsebuje npr. glino ali roženec, ali zaradi spremembe v litologiji, ki ustvari viseči vodonosnik. Če je preko plasti omogočen odtok, ki postane pomembnejša pot odtekanja, poteka na tistem mestu raztapljanje v razpokah nad in pod nepropustno plastjo. Nad njo se razpoke razširijo in nastaja vrtača, pod njo nastanejo ozka brezna. Ta tip vrtače se razlikuje od vrtače, ki je nastala zaradi znižanja gladine v epikrasu, zaradi pomembnejšega litološkega in strukturnega vpliva. Sauro tako vrtačo imenuje incepcijska vrtača (inception doline). Zgornja vrtača je nastala z odtokom, ki je osredotočen zaradi plasti apnencaz lečami rožencev, v spodnji vrtači pa je odtok osredotočen zaradi spremembe v pretrtosti apnenca (Sauro,2003). Epikras zavzema zgornji del vadozne cone. To je zgornji del skalne gmote, ki prepereva z raztapljanjem. Nahaja se na stiku kamnine s preperlino, ki se zajeda v skalo v žepih in špranjah. Včasih je pokrit z malo ali nič prsti (na primer v aridnih predelih in na glacialno preoblikovanih območjih), lahko pa ga pokriva tudi debel sloj preperline. Zato je lahko epikras že neposreden stik kamnine s površjem, lahko pa se epikraškacona razteza od tam, kjer se konča prst (Klimchouk, 2004). Ponavadi je globok od 3 do 10 m, če pa je kamnina masivna in ima nizko gostoto razpok, je lahko globok tudi 30 m ali več (Williams, Ford, 2007). Vrtače nastajajo s procesi, ki potekajo v epikraški coni. Z interakcijo globokih kraških oblik - jam in denudacijo površja ter procesi subkutane cone lahko nastanejo vrtačam podobne oblike, ki jih od vrtač, ki so nastale v epikraški coni, brez zanesljivih dokazov kot so siga, jamski sedimenti in specifične oblike površja, težko ločimo. Zato vrtače lahko nastanejo tudi iz brezstropih jam, nekdanjih podzemnih rovov in zasutih vertikalnih vadoznih ali freatičnih brezen (Mihevc, 1998, 2001, 2011; Mihevc, Slabe, Šebela, 1998). Pri tem sodeluje več procesov. Podobno je ugotovil Bahun (1969). Na podlagi opazovanj vrtač in poznavanja geološke zgodovine Dinarskega krasa je menil, da vrtače nastajajo v dveh fazah. Zakrasevanje se začne, ko so karbonatne kamnine izpostavljene eksogenim silam. Od takrat naprej so karbonatni skladi izpostavljeni denudacijskim procesom na površju kot tudi mehanskemu in kemičnemu preperevanju pod površjem. Zaradi stalnega zniževanja površja so površinske oblike nestabilne in se ne obdržijo dolgo, medtem ko se jame zaradi erozijskega in korozijskega delovanja vode pod površjem stalno povečujejo. Z denudacijo pride jama na površje, kar je začetna faza v nastanku vrtače. V drugi fazi korozijski procesi in lastnosti kamnine določajo obliko in naklon pobočij nastale depresije. 1. Faze zniževanja reliefa 2. Današnje površje 3. Jame in razpoke A. Jame, iz katerih so nastale vrtače B. Jame pred nastankom vrtač).Zaradi posebnih strukturnih in geoloških pogojev, ko kraška kamnina leži na nekraški, kije razpokana in tudi na njej poteka korozija, se vrtača iz kraške kamnine preslika v nekraško pod njo. Take vrtače se imenujejo preslikane vrtače (underprinting doline) (Sauro, 2003).Udornice ali udorne vrtače nastajajo z udori stropov nad podzemnimi votlinami. Nahajajo se nad podzemnimi tokovi, največkrat ob ponorih in izvirih večjih rek. Če se udre strop v starejšo nekativno jamo, nastane manjša udornica, ki ima manjšo prostornino kot jamski prostor, v katerega se je udrla. Udornice izjemnih dimenzij s prostorninami, ki presegajo prostornine največjih znanih jamskih dvoran, nastanejo z udorom v jamo in naknadnim odstranjevanjem kamnine zaradi podzemnega toka, ki raztaplja in odnaša kamnino. Take udornice se nahajajo v bližini večjih podzemnih tokov in so vezane na tektonsko zdrobljene cone (Mihevc, 1998b). Podzemni tok ima dvojno vlogo. Poleg raztapljanja in odnašanja kamnine, vpliva tudi na nastanek velikih podzemnih prostorov, ki so posledica lokalno pospešene korozije zaradi oscilirajoče višine podzemnega toka. Podiranje se prične že v zgodnjih fazah razvoja jame. Z znižanjem gladine kraške vode se ugodni pogoji prestavijo nižje. Kasnejši udori se zgodijo, ko agresivna vadozna voda korodira in destabilizira jamski strop ali ko denudacija zniža površje in stanjša strop jame. Udornice so površinske kraške oblike, ki so nastale s spelogenetskimi procesi (Mihevc, 2009). V slovenski strokovni literaturi je udornica vrtača, ki je izjemna po svojih dimenzijah in ima strma ali navpična pobočja. Vendar jih v praksi težko ločimo od drugih tipov kraških depresij, še posebno starejše udornice, ki so bile s korozijo in drugimi površinskimi procesi spremenjene in kjer so bili primarni hidrološki pogoji močno spremenjeni (Mihevc, 2009). Večinoma so udornice veliko večje kot korozijske vrtače in jih lahko ločimo samo na podlagi dimenzij (Mihevc, 2001). Poseben podtip udornic so udornice v nepropustni kamnini, ki nastanejo, če na kraški kamnini leži nepropustna krovnina. Splošen proces je enak kot pri udornicah. Jamski prostor v kraški kamnini, npr. v apnencu, se veča dokler strop ne postane prešibak in se zruši, hkrati se udre v prazen prostor tudi krovnina, tako je edini vidni del udornice s porušenim materialom nekarbonatna kamnina (Kranjc, 2013). Po eni izmed razlag naj bi vrtače nastajale v epikraški coni v povezavi z brezni. Pri raziskovanju jam v Srednji Aziji so v vadozni coni odkrili številna brezna brez vhoda s površja in izdatne vodne tokove v breznih, tudi po dolgih obdobjih brez padavin(Klimchouk, 2004). Prvotno razpršen dotok vode v kras se v plitvi zelo prevodni plasti blizu površja, to je epikrasu, koncentrira, kar povzroči oblikovanje brezen pod epikraško cono. Z denudacijo površja, se lahko stanjšani del kamnine nad breznom udre in brezno seodpre na površje. Ker je matična kamnina zdrobljena, se v okolici najvišjega dela brezna oblikuje lijakasta kotanja, vrtača. Veliko takih brezen postane glavna pot odtoka pod vrtačami (Klimchouk, 1995). Pri nastanku takih vrtač sodelujeta korozija v epikraški coniin udor, zato so poligenetskega nastanka. Sufozija je proces spiranja gradiva izpod ruše ali krovnih usedlin s pomočjo tekoče vode(Leksikon Geografija, 2001, str. 534). Če leži na kraški kamnini nesprijet material kot je naplavina ali morensko gradivo, se sedimenti premaknejo navzdol skozi korozijsko razširjene razpoke v spodaj ležeči kras, tako se plast krovne kamnine posede ali prilagodi praznemu prostoru pod njo. Sedimenti se premikajo počasi ali nenadno. Če so krovna plast naplavine, se take vrtače imenujejo tudi aluvijalne. Take vrtače so po navadi tudi manjših dimenzij, v metrskem obsegu (Williams, 2004). V literaturi se uporablja tudi izraz ugrez,26grez, ki pomeni vrtačo ali manjšo depresijo v sipkih sedimentih, ki se ji pozna, da je nastala ali se poglobila z ugrezanjem (SKT, 1973).V kraškem površju nastanejo vrtače tudi kot posledica človekovih aktivnosti. Take antropogene vrtače so nastale na planoti Montelo iz kraterjev bomb, kjer so izstrelki zdrobili kamnino Sauro (2003). Zdrobljena kamnina zaradi večje specifične   preperava, se raztaplja in nastanejo depresije, vrtače. Vrtače, ki sem jih vključila v analize, obravnavam kot vrtače, ki so nastale s korozijo vepikrasu. V Slovenski kraški terminologiji (1973) so avtorji navedli 14 različnih tipov vrtač glede na obliko, način in območje nastanka, medsebojna razmerja. Zraven navajajo vrtačasti jarek,ki je vrsta vrtač, ki tvori dolinasto depresijo. V Panoševi kraški terminologiji je navedenih 35 tipov vrtač, glede njihove razvojne stopnje, genetske procese, tipe sedimentnega pokrova, klimatske dejavnike, notranje sedimente in obliko. Vendar pa so med njimi tudi take oblike, ki niso vrtače kot je kraški jarek ali bogaz, brezno (Panoš, 2001 cv: Kranjc, 2013).Vrtače lahko razdelimo glede na različne vidike. Sauro (2003) predlaga naslednje vidike: obliko, velikost, nastanek, hidrološko strukturo, funkcionalnost, litologijo in tektoniko. Posamezne tipe vrtač bi poimenoval s pridevnikom vidika in terminom doline. Najbolj pogosti delitvi vrtač sta glede na nastanek, kjer ločimo korozijske, udorne insufozijske vrtače in glede na obliko kjer ločimo lijakaste, skledaste, vodnjakaste in kotlaste vrtače. Cvijić (1893) je bil eden prvih, ki je vrtače razdelil na osnovi razmerja med globino in premerom ter glede na nastanek na morfološke in genetske tipe. Glede na obliko je ločil lijakaste, skledaste in vodnjakaste vrtače (Cvijić jih imenuje oknaste). Ta delitev je zelo pogosto omenjena kot prva delitev vrtač, vendar gre samo za delitev korozijskih vrtač. Drugače je razlikoval med normalnimi vrtačami (danes so to vrtače korozijskega nastanka), brezni in aluvijalnimi vrtačami. Ta (širša) delitev je zaradi nesistematične razporeditve poglavij v delu Das Karstphänomen (1893), kjer jo je objavil, nekako prikrita(Ćalić, 2009).Cramer (1941) je pregledal delitve vrtač do sredine 20. stoletja in sam ločil pet tipov vrtač glede na nastanek: udorne vrtače (Einsturzdoline), ugreze (Erdfall), (korozijsko) vrtačo(Lösungsdoline), sufozijske vrtače (Schwunddoline) ter aluvijalne vrtače in požiralnike(Schwemmlanddoline). Udornice in korozijske vrtače nastajajo na golem krasu, ostali tipina pokritem (Cramer, 1941).Med najbolj citiranimi delitvami vrtač v krasoslovnih enciklopedijah in učbenikih (Ford, Williams, 2007; Wiliams, 2003, 2004; Kranjc, 2013) je delitev vrtač glede na nastanek po inženirsko-geološki klasifikaciji (Waltham, Fokes, 2003), ki loči šest tipov vrtač glede na nastanek (od leve zgoraj strani proti desni): korozijska vrtača, pokrita vrtača, v sredini sta udornica in udornica v krovnini, na skrajni desni ugrez in sufozijska ali aluvijalna vrtača. Delitev vrtač glede na nastanek po inženirsko-geološki klasifikaciji po Waltham in Fokes (2003).Od leve strani proti desni): korozijska vrtača, pokrita vrtača, v sredini sta udornica in udornica v krovnini, na skrajni desni ugrez in sufozijska ali aluvijalna vrtača. Čar (2001) je izdelal opisno-genetsko klasifikacijo vrtač, ki upošteva geološke osnove, ki definirajo potek geneze in dajejo vrtačam morfološke lastnosti. Glede na odvisnost od geološke strukture je vrtače razdelil na šest osnovnih tipov, ki jih je označil s črkami od Aod F in dve posebni vrsti z oznakami G in H, ter prehodno vrsto, porušne udornice. Redko28so vrtače čisto oblika samo enega tipa, zato lahko črke poljubno kombiniramo in jih glede na nastanek označimo z obema črkama, manj izražene značilnosti pa Čar zapisuje v oklepaju. Gams (1972) je glede na obliko in vegetacijo, ki vplivata na intenzivnost temperaturnega obrata razločil naslednje morfološko-vegetacijske tipe vrtač: 1. Pogozdene vrtače 2. Delno pogozdene 3. Travniške vrtače 4. Koleševke tipa Mačkova koleševka 5. Vrtače tipa Holarina 6. Koleševke tipa Velika ledenica v Paradani. Penetek in sod. (2007) so na podlagi morfometričnih analiz vrtač na Madžarskem, Avstriji, Hrvaški in Romuniji ugotovili štiri tipe korozijskih vrtač glede na obliko in razvoj: vrtače, ki se širijo na obodu in dnu, vrtače, ki se širijo v dnu, vrtače, ki se širijo na obodu, vrtače, ki se poglabljajo, ampak nič ne širijo. V nadaljevanju sledi pregled literature, kjer so bile analize vrtač sam predmet raziskav, ali samo del njih. Ker se vrtače pogosto pojavljajo v večjem številu blizu skupaj, so geomorfologi že zgodaj začeli vključevati v svoja preučevanja vrtač enostavne kvantitativne analize. Eno prvih morfometričnih analiz vrtač je naredil Cvijić (1893), ko je premeril 300 vrtač na Dinarskem krasu. Na podlagi meritev je razdelil vrtače v tri tipe glede na naklon pobočij in glede na razmerje med premerom in globino, računal je tudi gostoto. Lozinski (1907) je meril gostoto in razdalje med vrtačami v Galiciji. Cramer (1941) je prvi premeril vrtače na topografskih kartah na dvajsetih območjih v različnih delih sveta in izdelal izčrpen morfometrični opis izbranih območij z vrtačami. Ugotavljal je število vrtač, gostoto vrtač in izračunal skupno površino, ki jo pokrivajo vrtače. Razločil je tri območja vrtač, ki so imela 1. malo majhnih vrtač, 2. veliko majhnih vrtač in 3. malo velikih vrtač. Zanimanje za morfometrijo kraških oblik je z razvojem računalništva, ki je omogočilo lažje statistične obdelave in računanja, doživelo porast v 70-ih in 80-ih letih 20. stoletja, zato je tudi največ analiz in literature o analizah vrtač, predvsem angleških in ameriških raziskovalcev, ravno iz tega obdobja. Avtorji so z analizami poleg kvantitativno opisanih morfoloških značilnosti izbranih območij vrtač poskušali ugotoviti nastanek vrtač, ugotavljali so značilnosti razporeditve vrtač, iskali korelacije z različnimi dejavniki kot so geološke (litološke in strukturne), hidrološke in klimatske značilnosti območij, debelina nepropustne plasti nad kraškimi kamninami. Podroben pregled morfometričnih analiz vrtač v različne namene do 90-ih let 20. stoletja v Angliji (Coleman in Balchin, 1959;Ford, 1964; Drake, Ford, 1972) in v ZDA (Howard, 1968, La Valle, 1968; Jennings, 1975,1985; Kemmerly, 1976; Kemmerly, Towe, 1978, Palmquist, 1976, 1979; White, White,1979; Palmer, Palmer, 1975) in na Barbadosu (Day, 1979, 1983) so pripravili Bondesan, Meneghel, Sauro (1992). Z morfometrijo vrtač se je največ ukvarjal P. W. Williams, ki je leta 1966 prvič objavil delo o morfometriji kraških oblik s kart srednjega merila in zračnih fotografij. Razvil je metodo morfometrične analize kraških oblik zmernega pasu z uporabo tehnik, ki so bile razvite za fluvialno morfometrijo, da bi pridobil meritve za vse pomembne kraške oblike. Izbrani parametri so povezani s krasom, fluviokrasom in hidrogeološkimi oblikami. Williams je uvedel tudi osnovne parametre za opis kraških pokrajin zmernih geografskih širin, kasneje je metode morfometrije vrtač uporabil tudi pri preučevanju tropskega krasa Nove Gvineje, kjer so vrtače tipa cockpit (Williams 1971, 1972).V začetku 21. stoletja, z razvojem vedno bolj natančnih digitalnih modelov višin in geografskih informacijskih sistemov, ki omogočajo različne prostorske analize in obdelovanje večjih količin prostorskih podatkov so analize vrtač spet postale bolj aktualne. Gao, Alexander, Tipping (2002, 2005) so zbrali in analizirali morfometrične značilnosti vrtač s pomočjo GIS v Minesotti, Florea in sod. (2002) v Kentuckeyu. Morfometrične značilnosti in prostorsko razporeditev vrtač na Floridi je preučeval Denizman (2003). Orndorff in sod. (2000) so ugotavljali vpliv geologije na razporeditev vrtač v Ozarkih. Weary in Orndorff (2001) sta analizirala vpliv geoloških struktur na nastanek in razporeditev kraških oblik, med njimi poleg položajev jam in kraških izvirov31tudi razporeditev vrtač. Lyew-Ayee in sod. (2007) so izdelali digitalno analizo površja in reliefnih oblik na območju vrtač tipa cockpit na Jamajki. Preučevanje vrtač na slovenskem krasu Največ analiz vrtač slovenskega krasa najdemo v literaturi z območja Krasa. V morfogenetsko študijo Doberdobskega Krasa je Radinja (1969) vključil tudi analizo vrtač, pri tem je ugotovil gostoto med 20 in 50 vrtačami na km2 in povprečno gostoto 24 vrtač nakm2. Na paleogenih in eocenskih apnencih vrtač ni, goste so na krednih apnencih. Povprečno zavzemajo 5 % površja. Vrtače je analiziral na kartah v merilu 1:25.000.Pri Krajni vasi (Gams in sod., 1971) so vrtače preučevali glede na kmetijsko izrabo in preoblikovanost, nastanek in razvoj, obliko, morfometrijo in sistematiko. Z meritvami na terenu so ugotovili povprečno gostoto 64 vrtač na km2, povprečno daljšo os 72 m in krajšo57 m, ter povprečno globino vrtač 5,4 m. Severno od Trsta, v okolici Proseka ter jame Briščiki, so morfometrične analize 507 vrtač na kartah v merilu 1:5.000 pokazale povprečno gostoto 40 vrtač na km2 in zavzemajo 11 %površja. Vrtače imajo premere med 20 in 100 m in globine med 2 in 24 m. V prostorski razporeditvi vrtač so raziskovalci opazili več pasov z višjo gostoto, za kar so podali več možnih razlag, ki se lahko med seboj tudi dopolnjujejo. Po eni območja z višjo gostoto gradijo apnenci, ki so bolj dovzetni za zakrasevanje (zaradi litološke zgradbe ali prepokanosti), po drugi so to območja nekdanjega rečnega dna, ali pa se pod njimi nahaja rečna mreža (Bondesan, Menghel, Sauro, 1992). Pri naselju Povir je bila izdelana natančna morfometrična analiza vrtač 88 vrtač na območju 1 km2 na karti v merilu 1:5.000. Za vektorizacijo vrtač in nekatere prostorske analize so uporabili program Surfer. Med drugim so statistično analizirali najdaljšo in najkrajšo os vrtač, globino, površino vrtač, usmerjenost najdaljše osi, izračunali so porečje vrtač z uporabo voronoi poligonov, premerili suhe zidove... Analiza je pokazala, da vrtače zavezmajo 88 % površja, povprečna najdaljša os meri 46 m, najkrajša 36 m in koeficienta simetrije 1,27, povprečna globina je 7 m (Popit, 2004). Na Divaškem krasu je Mihevc (1998b, 2001, 2007) analiziral 776 vrtač in ugotovil povprečno gostoto 25 depresij na km2 površja. Vrtače pokrivajo 7 % površja in udornice 4% skupnega površja, ostalo je nerazčlenjeno površje. Opozoril je na pomen vrtač in udornic v površju in na nastanek vrtač iz brezstropih jam. Površine, ki so se oblikovale kot speleološki objekti, k njim šteje udornice, denudirane jame in vhode v jame, predstavljajo v primerjavi s površino vrtač velik delež in so zato geomorfološko pomemben element v površju Divaškega krasa. Predstavil je tudi pomen udornic kot pomembno morfološko obliko Divaškega krasa (Mihevc, 2009). Vrtače na Divaškem krasu sta analizirala tudi Ravbar in Zorn (2003). Ugotavljala sta  razporeditev, gostoto, velikost in globino vrtač glede na geološko zgradbo, naklon in ekspozicija površja. Analizirala sta 510 vrtač, ki zavzemajo 6,45 % površja in ugotovila povprečno gostoto 38 vrtač na km2. Povprečna površina vrtač je 1.709 m2, povprečen premer 127 m in povprečna globina 3,7 m. Ugotovila sta, da na gostoto vrtač vplivata predvsem litologija in naklon površja, medtem ko večjega vpliva ekspozicije površja na gostoto vrtač nista opazila.32Na Podgorskem krasu je Mihevc (2011) ugotovil vrtače različnega nastanka, poleg korozijskih vrtač, se pojavljajo tudi reliefne oblike podobne vrtačam, ki so nastale iz brezstrope jame in vrtače, ki so vrh zapolnjenega brezna. Mihevc (2005) je analiziral in primerjal antropogeno preoblikovanost vrtač in površja na podlagi količine preloženega kamenja v zidove in groblje, kamnitosti površja ter obdelovalnih površin v dnu vrtač na Divaškem krasu, pri Račicah in pri Volčjem Gradu. Intenzivnost posegov v površinsko morfologijo pokaže količina v groblje in suhe zidove zloženega kamenja. Tako je bilo na območju katastrske občine Volčji Grad očiščenega9.812 m³/km² kamenja, v na Divaškem krasu 2.825 m³/km² in najmanj, 488 m³/km², pri Račicah. Habič (1968) je v okviru obsežne regionalne študije Visokega krasa preučeval tudi vrtače na Trnovskem gozdu in Nanosu. Primerjal je tudi kraške globeli, med njimi tudi vrtače, na različnih tipih Dinarskega krasa, v Istri, na Divaškem krasu, Jelovici, Komni, Snežniku, Beli krajini, Suhi krajini, na Logaškem ravniku. Na kartah v merilu 1 : 25.000 je meril premer in globino ter ugotavlja tipe globeli, gostote in razporeditve (Habič, 1978).Na Snežniškem pogorju je Habič (1991) ugotavljal gostoto, velikost, prostornino in obliko vrtač. Šušteršič (1984, 1987, 1989) je razvil matematično zasnovano metodo morfometrije vrtač in jo preizkusil na vrtačah na severnem robu Planinskega polja, kasneje je tako analiziral še vrtače pri Skalčen kamnu (1994). Na terenu je meril točke višin nad najnižjo točko v vrtači, iz katere je žarkasto proti robu izpeljal poligone v enakih kotnih razdaljah, ki predstavljajo polreze. Za merske podatke iz teh pol rezov je izdelal računalniški program, v katerem je z uporabo različnih Fourierjevih tehnik sestavil matriko vrtače, iz katere je izračunal prostornino, smer in vpad pobočij v poljubni točki vrtače, odklon od geometrijsko pravilne oblike ter druge statistične operacije. Šušteršič meni, da so parametri kot je povprečen premer, najdaljša os, globina, najkrajša os, ekstremne vrednosti, ki ne predstavljajo pravih dimenzij vrtač. Meni, da so vrtače tako nepravilnih oblik, da jih ne moremo spraviti na nekaj parametrov, zato ni navedel vrednosti vrtač. Pri Skalčen Kamnu je ugotovil visoko gostoto, 260,8 vrtač na km2, in razlike v gostoti glede na kamninsko zgradbo, torej višjo gostoto na zgornjekrednih apnencih (352,5 vrtač na km2) kot na spodnjekrednih (212,2 vrtač na km2) (Šušteršič, 1994). Vendar pa pri temni upošteval živoskalnega dna, ampak dno vrtač s sedimenti, ter genetsko ni ločil vrtač odbrezstropih jam. Na robu Planinskega polja je preučeval vrtače tudi Čar (1985) in razvil metodo detajlnega tektonsko-litološkega kartiranja, ki ga je uporabil tudi za kartiranje vrtač in na njeni podlagi izdelal genetsko klasifikacijo vrtač (Čar, 2001). Z isto metodo je Šebela (1996) z letalskih posnetkov in TTN 1 : 5.000 kartirala površje, med njimi tudi vrtače, nad podornimi dvoranami Postojnske jame in ugotovila, da je 40,9 % vrtač genetsko vezanih na tektonsko pretrte cone, kot tudi rovi jame pod njimi .Gostoto in razporeditev vrtač na podlagi kart 1 : 25.000 ter vzroke za to je ugotavljal Kranjc na območju Kočevskega polja (1972) in Ribniške Male gore (1980). Kjer je na Kočevskem polju ugotovil, da se vrtače pojavljajo do naklona 30° in je povprečna gostota3388 vrtač na km2, na območju Ribniške Male Gore je povprečna gostota vrtač 44 vrtač nakm2.Gostota vrtač je bila izračunana na podlagi kart 1 : 25.000 v Beli krajini, Suhi krajini, na Ajdovski planoti ter med Kolpo in Kočevskim rogom (Gams, 2003).Na Veliki planini je gostoto, razporeditev in obliko vrtač preučevala Medičeva (2005).Vrtače v konglomeratu je med ostalimi elementi površja na Udinborštu preučeval Prelovšek (Prelovšek, Slabe, 2005).Obu (2011) je izdelal v programu ESRSI ArcGIS algoritem za avtomatsko   klasificiranje kraških kotanj na podlagi določenih morfoloških kriterijev na podlagi digitalnega modela višin. Algoritem je preizkusil na različnih podatkih (DMV 12,5, 25 in100, ASTER GDEM, SRTM in lidarski DMV) na različnih območjih (v Matarskem podolju, Notranjskem podolju, na Blokah, v Suhi krajini, v Triglavskem pogorju in na Pokljuki).Breg Valjavec (2007, 2008, 2012) je preučevala spremembe rabe tal in degradacijo vrtač na Logaškem polju na podlagi primerjave letalskih posnetkov iz različnih obdobij (leta 1944in 2000) in opozorila na zavarovanje vrtače kot geomorfološke naravne značilnosti. Na degradacijo vrtač na Krasu in neustrezno zakonodajo glede zavarovanja pokrajine sta opozorili Cernatič-Gregorič in Zega (2010). Na to opozarjata tudi Kovačič in Ravbar(2013), ki sta ugotovila da je v okolici naselij Hreplje-Kozina in Divača v zadnjih štiridesetih letih 25 do 27 % vrtač izginilo ali bilo ekstenzivno degradiranih (zasutih in izravnanih), glede na prostorske načrte občin je ogroženih še dodatnih 18 do 28 % vrtač. Preučevanje vrtač na ostalih delih Dinarskega krasa S. Faivre (1992) je analizirala gostoto vrtač na severnem Velebitu in Senjskem Bilu, kjer je ugotovila 18.059 vrtač na 947 km2, na Velebitu je na podlagi razporeditve vrtač ugotavlja lastopnjo deformiranosti zaradi tektonskih pritiskov (Faivre, Reiffsteck, 1999). Faivre in Pahernik (2007) sta ugotavljala vplive geoloških struktur na razporeditev vrtač na otoku Braču. Pahernik (2000) je ugotavljal prostorsko razporeditev na SZ delu Velike Kapele in analiziral tudi gostoto in prostorsko razporeditev vrtač v celotni Hrvaški. Na kartah v merilu 1:25.000 je naštel 376.706 (± 8,87 %), od tega jih je bilo 98,8 % na Dinarskem krasu. Največja gostota vrtač je bila ugotovljena v Gorskem Kotarju, 281 vrtač na km2.Ugotavljal je gostoto vrtač glede na nadmorsko višino, ekspozicijo, naklon in vertikalno razčlenjenost reliefa ter litologijo in strukturne enote. Upoštevane so bile samo lokacije vrtač, ne pa tudi druge morfoloških značilnosti kot sta npr. velikost ali oblika (Pahernik,2012). Na Biokovem je bila ugotovljena povprečna gostota vrtač 44 vrtač na km2, značilne so velike in globoke vrtače, poligonalnega tipa. Površino in globino vrtač so pridobili z DMR, na katerem so na tri različne načine določili robove vrtač, posledično so prišle vrednosti parametrov zelo različne. Površine vrtač so zavzemale med 1.330 in 14.870 m2 in globine med 6,7 in 62,9 m. Podatke so primerjali z vrtačami na kraškem območju Aggtelek (Telbisz in sod, 2009). Na planoti Sinjajevini na Durmitorju je bila ugotovljena na izbranem območju gostota 21,7vrtač na km2, prevladujejo manjše vrtače, ki so globoke in široke nekaj metrov, z naraščanjem nadmorske višine se njihovo število in velikost zmanjšujeta (Telbisz, 2010). Na krasu se pojavljajo še druge naravne zaprte globeli, ki so podobne vrtačam, vendar jih ne uvrščamo med vrtače. Za visokogorski kras je značilna oblika, podobna vrtači, kotlič. To je skalnata globel okroglaste, podolgovate ali oglate oblike, s premerom nekaj metrov, s strmimi stenami in snegom, ki se na dnu zadržuje večji del leta (Kunaver, 1962). Je subnivalen kraški pojav, saj ga s korozijskim delovanjem razširja in poglablja snežnica, voda, ki nastane pri taljenju snega (Geografija, 2001).Večje visokogorske kotanje so konte, sinonim tudi visokogorska uvala. To je glaciokraška globel, več deset ali sto metrov dolga in široka, običajno skledaste oblike. Mnogokrat širša kot globlja (SKT, 1973). Razvoj in geneza kont še nista dovolj raziskana (Kunaver, 1963).Nahajajo se na območjih, ki jih je obsegala pleistocenska poledenitev, takrat so zbirale večje količine padavinske in ledeniške vode, ki je v dnu odtekala v kraško podzemlje. Pod njimi ali ob njih so verjetno zaradi skoncentriranega vodnega odtoka velike podzemne dvorane ali sistemi vzporednih brezen. V dneh so ostanki ledeniških ali obledeniških sedimentov, ki so slabo prepustni za vodo, zato so dna nekaterih kont tudi občasno zalita z vodo ali zamočvirjena. Zaradi visoke lege in zaprte oblike, se v njih pogosto pojavlja temperaturni obrat. Najbolj so značilne za kraške planote, znane so na Pokljuki, Jelovici, Trnovskem gozdu in na Snežniku (Stepišnik, 2011). V tropskem podnebju se pojavljajo velike korozijske vrtače, imenovane cockpiti, kot jih imenujejo na Jamajki. Obodi teh velikih vrtač se stikajo, tako da depresije zavzemajo celotno površje. Imajo zvezdasto obliko, ločijo pa jih ostri grebeni in stožčaste vzpetine, tako je sinonim za cockpit kras stožčasti kras. Topografske razvodnice vrtač imajo poligonalen vzorec in tak kras, se imenuje tudi poligonalni kras (Williams, 2004). V splošnem je cockpit vrtača, ki je večja kot korozijske vrtače zmernotoplega pasu, s sekundarnim fluvialnim reliefom (manjši erozijski jarki, ki se zapolnijo s potočki ob nalivu, ki odtekajo v ponore v dnu). Veliko število cockpit vrtač je po značilnostih bližje uvali kot korozijski vrtači (Kranjc, 2013).Če dno udornice doseže gladino kraške talne vode, je dno stalno (ali občasno, če gladina niha) zalito oziroma nastane jezero. Zalita je lahko s sladko ali morsko vodo. Take udornice so značilne predvsem za nizki kras, imenujejo se cenote, kot jim pravijo na Jukatanu. V takih primerih je težko ločiti površinsko obliko-udornico od podzemne. Zaprta depresija, ki je globlja kot širša velja za speleološki objekt, tako se glede na razmerje med globino in širino nekatere cenote uvrščajo med udornice, druge med speleološke objekte (Kranjc, 2013). Posebno velike so udorne vrtače na Kitajskem, imenovane tiankengi, ki dosegajo izjemne dimenzije, nekateri primerki merijo do 500 m v premeru in 500 m globine. Kitajski raziskovalci menijo, da je tiankeng drugačna oblika kot udornica, saj zaradi velikosti oblike pri nastanku in razvoju sodelujejo drugačni procesi in pogoji (Kranjc, 2009).35Večje od vrtač in manjše od kraških polj so uvale. Večinoma kraške kotanje, ki jih ne moremo uvrstiti med vrtače ali med kraška polja imenujemo uvale. To so skledaste kraške kotanje z valovitim ali vrtačastim dnom, ki ga pokrivajo plitvi sedimenti, ki so posledica preperevanja pobočij, zato so večinoma odsotne tudi njive, po navadi so tudi brez vode. Dolge so od enega do nekaj kilometrov in globoke vsaj 40-50 m. Uvale se nahajajo nad nivojem kraške talne vode, na genezo in razvoj je močno vplivala tektonika. Po modelu cikličnega razvoja uvale nastajajo z zraščanjem vrtač, kraška polja pa z zraščanjem uval(Cvijić, 1918). Vendar je potrebno tako naziranje opustiti, ker izkrivlja prvi pomen uvale (Ćalić, 2009), hkrati pa ga ni mogoče posplošiti na vse uvale. Vrtače so centrične kraške kotanje majhnih do zmernih dimenzij (Sauro, 2005; Sweeting,1972). Dimenzije so v različnih definicijah različno določene, večinoma pa imajo premere med 10 in 1.000 m in globino od dveh metrov do nekaj deset metrov, sto ali tudi več sto metrov. Habič (1986) navaja premere do 300 in celo do 500 m in globine do 100 m ali celo do300 m. Obu (2011) je pri klasifikaciji kraških kotanj omejil vrtače na kotanje s premeri med10 in 120 m, ter globino, ki je večja od dveh metrov. Pobočja vrtač so lahko blago nagnjena ali navpična, skalnata ali poraščena, lahko se pojavljajo posamično ali v skupinah (Sweeting,1972, str. 44). Po navadi se pojavljajo v skupinah, z različnimi gostotami, ki se gibljejo od nekaj do 200 vrtač na km2. Po dosedanjem poznavanju slovenskega krasa je gostota izjemna, če je vrtač nad 150, zelo velika pri 100–150, velika pri 50–100, srednja pri 15–50, majhna od 5–15 in neznatna pod 5 na km2 (Gams, 2003). Gostota vrtač nam pove število vrtač na določeno prostorsko enoto, po navadi km2. Pojavljajo se lahko raztresene kot ločene posamezne vrtače ali skupine posameznih vrtač, lahko so gosto skupaj ali razpršene, razporejene v linijah. Dejavniki, ki vplivajo na gostoto in razporeditev vrtač so litološke in strukturne lastnosti kamnine, naklon območja ter klimatski vpliv, na gostoto vpliva tudi velikost vrtač. Matična podlaga vpliva na gostoto in razporeditev vrtač s petrografsko sestavo in strukturnimi lastnostmi (razpokami), še posebno razmiki med razpokami (White, 1988, str.107).Vrtače nastanejo v kraških kamninah, torej pri nas v karbonatnih kamninah, apnencih, dolomitih, konglomeratih, ni jih v silikatnih kamninah. Od karbonatnih kamnin so odsotne na pretrtih dolomitih, redke na prodih in nekoliko gostejše na konglomeratih, goste pa so na apnencih (Gams, 2003). Poleg ustrezne litološke podlage, mora biti kamnina tudi pretrta, da omogoča odtok korozivni vodi, ki raztaplja kamnino, v kateri nastajajo vrtače in jo odnaša. V Sloveniji so vrtače najbolj goste v najbolj kompaktnih apnencih, zlasti oolitnih jurskih in mikritnih krednih apnencih, medtem ko so na bolj krušljivem triasnem dolomitu omejene na uravnave z debelejšo prstjo (Gams, 2000). Razlike so tudi med apnenci. Tako jih na Doberdobskem krasu ni na paleogenih in eocenskih apnencih, goste pa so na krednem apnencu. Povprečno zavzemajo 5 % površja (Radinja,1969). Tudi Mihevc (2001) je na paleogenskih apnencih ugotovil nizko gostoto, večje zgostitve pa na krednih apnencih, tudi do 240 vrtač na km2. Na zemljišču Krajine vasi je nadrobno zrnatih, mestoma dolomitiziranih in močno rekristaliziranih apnencih 15 vrtač nakm2, v kompaktnih srednje do debelozrnatih apnencih pa do 63 vrtač na km2. Tu so globlje. Na slabo skladovitih, mikritnih jih je manj, 35 vrtač na km2 in so velike (Gams in sod., 1971). Na obrobju Planinskega polja pa so višjo gostoto vrtač izkazovali debelo skladoviti, čistejši apnenci zgornje krede kot bolj bituminozni, deloma dolomitizirani, včasih tenkoplastoviti apnenci spodnje krede, razporeditev sledi strukturnim lastnostim kamnine (Šušteršič, 1987).Kranjc (1981) je pri preučevanju območja Male gore ugotovil nič vrtač na silikatnih kamninah, malo na dolomitu, na apnencih prekritih z aluvijem več in na samih apnencih največ. Gostota vrtač se giblje med 2 in 120 vrtač na km2, povprečna gostota vrtač je 44 vrtač na km2, na dolomitu je nižja kot na apnencu, 24 vrtač na km2. Velike razlike v gostoti so tudi na samih apnencih, kar pa je pripisal vplivu naklona površja. Izračunal je visok koeficient korelacije med naklonom pobočja in gostoto vrtač, kar kaže na močno soodvisnost. Na površju z nakloni med 15 in 25° so povprečne gostote do 25 vrtač na km 2, kjer je naklon površja do 5°, so gostote vrtač na apnencih tudi nad 150 vrtač na km2. Močno korelacijo med gostoto vrtač in naklonom površja sta ugotovila tudi Komac in Urbanc (2012), vendar pa je vrtač na višjih predelih manj. Zgornja meja pojavljanja vrtač v Sloveniji naj bi bila na nagnjenem površju, ki ni večje kot posipni kot za grušč, to je 30°–33° (Gams, 2000). Do naklona 30° se pojavljajo uravnotežena pobočja. To so pobočja, na katerih procesi mehanskega pobočnega premeščanja mase ne delujejo oziroma se pojavljajo v zanemarljivo majhnem obsegu. Na teh pobočjih ne najdemo sledov pobočnih procesov, na površju so zaobljeni kosi kamnine, ki so že dlje časa na istem mestu pod vplivom korozije padavinske vode. Ta pobočja imajo naklone do 25˚, redkeje do 30˚. Naklon je odvisen od mehanskih lastnosti kamnine in od intenzivnosti preperevanja, saj bi intenzivnejše preperevanje kamnine povzročilo delovanje mehanskih pobočnih procesov pri malo večjih naklonih. Na njih je vzpostavljeno ravnotežje med mehanskim in kemičnim preperevanjem, tako da material ne odteka mehansko po pobočju, ampak odteka v obliki raztopine (Stepišnik, 2006,str. 22).  Manjše so vrtače na nekem območju, večja je lahko njihova gostota in obratno, območje z večjimi vrtačami ima nižjo gostoto. Velikost in gostota vrtač kažeta na intenzivnost korozije, torej višja je gostota vrtač in večje so vrtače, intenzivnejši ali že dlje časa trajajoč je proces korozije. Na terasah konglomeratnega Udin boršta so vrtače številčnejše na starejših terasah, prav tako so večje in globlje od tistih na mlajših naplavinah (Prelovšek, Slabe, 2005).Namesto gostote se pogosto uporablja tudi delež površja, ki ga vrtače pokrivajo. V tropskem krasu, kjer se pojavljajo vrtače tipa »cockpit«, lahko zavzamejo celotno površje, kar pomeni 100 % površja pokritega z vrtačami, torej močno kraško razčlenjeno površje. Klimatski vpliv na kras in vrtače je v količini in razporeditvi padavin ter v temperaturi, ki vpliva na evapotranspiracijo ter aktivnost organizmov v prsti. Z globalnega vidika se vrtače pojavljajo v dveh klimatskih pasovih, to je v vlažnem tropskem podnebju in vlažnem zmernem podnebju, tam kjer padavine občutno presegajo evapotranspiracijo. Odsotne so varidni klimi in v območju permafrosta. V zmernem pasu so vrtače gostejše in večje na vzpetinah, kjer je padavin navadno več in temperature nižje, z njo pa tudi nižja evapotranspiracija (Gams, 2000). Na razporeditev vrtač v kraških kamninah vplivajo tudi strukturne značilnosti območja, kjer vrtače sledijo razpokam, ki so prevodniki, ki odvajajo vodo v notranjost. Na splošno velja, da so vse kraške globeli pogojene z bolj pretrto in zdrobljeno kamnino, kjer je bolj prepustna drenažna cona, nasprotno so vzpetine, robovi in hrbti iz bolj odpornih, manj razpokanih in nezdrobljenih conah (Habič, 1986).Večina vrtač je razporejenih po močnejših razpoklinskih in pretrtih conah, le izjemoma so razvite v zdrobljenih conah (Čar, 1982, 1986). Šušteršič (1994) je ugotovil lociranje vrtač na robu razpoklinskih con. Nad podornimi dvoranami Postojnske jame je 40,9 % vrtač genetsko vezanih na tektonsko pretrte cone, kot tudi rovi jame pod njimi (Šebela, 1996). Večje gostote vrtač so tudi nad jamami, npr. na Udin borštu nad Arneševo luknjo, je gostota 97 vrtač na km2 (Prelovšek, Slabe, 2005).Na razporeditev vrtač posredno vpliva tudi človek, kot v primeru nastanka vrtač na mestih zdrobljene kamnine, kjer so detonirali izstrelki, kot npr. v gorovju Monte Grappa (Celi, 1991). Morfološke značilnosti vrtač opredeljujejo njihova tlorisna oblika, oblika pobočij in dna kot tudi njihova velikost (površina in prostornina) ter pokritost oziroma kamnitost površja. Že definicija vrtače izhaja iz njenih oblikovnih lastnosti, kot majhna do srednje velika zaprta depresija, navadno globoka več metrov in bolj široka kot globoka, okroglaste ali eliptične oblike glede na tloris (SKT, 1973; Ford, Williams, 2007 str. 339; Sweeting, 1972 str. 44).  Cvijić (1893) je razdelil vrtače po obliki na osnovi podobnosti s predmeti na lijakaste, kotlaste in skledaste. Najlažje nekatere morfološke značilnosti kot sta oblika in velikost predstavimo z morfometričnimi parametri, ki so kvantitativno opredeljeni in lahko območja med seboj tudi primerjamo (Bondesan, Meneghel, Sauro, 1992).Običajno razvrstimo vrtače v velikostne razrede, oblike pa opišemo (Habič, 1986). Oblika vrtač je odvisna od razmerja med poglabljanjem dna in širjenjem oboda. To razmerje se spremeni v posebnih pogojih, ko se zaustavi ali pospeši poglabljanje ali širjenje, na primer s spremembo klime (Habič, 1986, str. 44).Korozijske vrtače se poglabljajo pretežno s korozijo. Sama oblika nakazuje, da je masa v osrednjem delu odstranjena. Padavinska voda je bolj sposobna raztapljati v primeru, ko prenika skozi debelejšo prst. Denudacija spira prst s pobočij v dno vrtače. Čim globlja je vrtača, tem bolj debela je praviloma prst v dnu in tem hitreje lahko korozija poglablja dno, še zlasti, ker se v dnu kopiči tudi humus. Če so tla na dnu vrtače debela in glinasta ter nepropustna, se vodni tok usmeri na spodnji rob pobočja, zato se vrtača razširja in ne poglablja (Gams, 2003, str. 178). Tako se začne proces razširjanja dna ter rast skledastih oblik.5Natančne meritve vrtač na terenu so pokazale, da prečni prerezi vrtač niso dovolj simetrični, da bi lahko uporabili tako delitev vrtač, ki predpostavlja, da so oblike vrtač simetrične. Zato je klasično klasificiranje vrtač po obliki lahko samo začeten korak pri prepoznavanju oblike (Šušteršič, 1994).39Vpliv matične podlage Na obliko vrtače vpliva matična kamnina s svojimi petrološkimi in strukturnimi značilnostmi. Znotraj tektonskih enot se kras oblikuje v skladu s petrološkimi lastnostmi karbonatnih kamnin, ki se kažejo v zrnavosti, poroznosti, razpokanosti, v čistosti in netopnih primeseh, v deležu magnezijevega karbonata, dolomita in podobnem. Od petroloških lastnosti kamnin je odvisna njihova topnost in s tem tudi oblikovanost površja in podzemlja(M. Sweeting, 1979).  Kamnina na velikost in obliko vrtač vpliva z litologijo in plastnatostjo, vendar je to odvisno od pretrtosti. Ta vpliv je viden v zelo slabo ali nepretrtih kamninah, v močno prepokanih apnencih je vpliv litologije in plastnatosti prikrit in zato težje opazen (Čar, 1982).Na obliko, velikost, razporeditev in medsebojno povezanost različnih površinskih kraških oblik vplivajo tudi zdrobljene, porušene in razpoklinske cone. Bistvenega pomena za razlago razmer je ugotovitev o prehajanju pretrtih con iz ene v drugo v horizontalni in tudi vertikalni smeri. Vzdolž iste pretrte cone se lahko menjavajo različne razpoklinske cone s postopnimi prehodi v porušene in zdrobljene cone. Enake zakonitosti veljajo tudi v vertikalni smeri. To prehajanje pretrtih con iz ene v drugo pri enakih hidroloških pogojih je vzrok, da so vzdolž iste pretrte cone razvite različne kraške globeli z vmesnimi hrbti in vzpetinami. Kraške vzpetine so običajno oblikovane na tektonsko manj prizadetih območjih s prelomnimi conami, lahko pa ozki hrbti med vrtačami predstavljajo tudi milonitne in brečaste odseke zdrobljenih con (Čar, 1982).Različne morfološke značilnosti vrtač so odvisne tudi od litologije matične podlage, oziroma njenega načina preperevanja. V homogenih, mikritnih apnencih so nastale z raztapljanjem vrtače okrogle oblike in skromnih dimenzij (v povprečju 50 m premera in okoli 5 m globine).V bližini so na območju, ki ga gradijo dolomitizirani apnenci, vrtače, ki so globlje, podaljšane v eno smer in imajo strma ali celo previsna pobočja. Dolomitizirani apnenci so bolj heterogene sestave, nanje deluje selektivno raztapljanje, nagibajo se k drobljenju in razpadu(Sweeting, 1972, str. 50).Primerjava vrtač na apnencu in dolomitu je pokazala, da so vrtače v dolomitu bolj pravilnih okroglih oblik, imajo položnejša območja in velikokrat ne vsebujejo veliko materiala. Nasprotno so vrtače v apnencu nepravilnih oblik, s strmimi včasih celo »kaskadnimi« pobočji. To Bahun (1969) pripisuje temu, da apnenci razpadajo na drugačen način kot dolomiti. Vrtača 1 je nastala v dolomitu, vrtači 2 in 3 sta nastali v apnencu, vrtača 4 je nastala na stiku apnenca in dolomita (Bahun, 1969).Strukturne lastnosti matične podlage, predvsem prelomi in razpoke vplivajo na obliko vrtače, tako, da so izdolžene v smeri geoloških struktur (Orndorff, Weary, Lagueux, 2000).Šušteršič (1994) je ugotovil, da vrtače nimajo tako »pravilnih« (v smislu okroglosti) tlorisov kot mnogo preprostih morfometričnih metod to predpostavlja. Te nepravilnosti oblike izhajajo deloma lahko tudi iz razčlenjenosti okoliškega površja in ni nujno, da so posledica vplivov v vrtači. V tropskem pasu, so pogoste vrtače t. i. cockpiti, ki imajo zvezdast tloris in jih ločijo vmesni kopasti vrhovi. V zmernotoplem pasu imajo vrtače relativno ravno okolico in je prehod med vrtačo in okolico oster, ter se ne nadaljuje v kopasto vzpetino, njihov tloris je okrogel (Gams,2003, str. 177).Simetrična oblika korozijskih vrtač je posledica enotnih pobočnih procesov na enotni kamnini, asimetrija v obliki vrtače je lahko posledica različnih dejavnikov. Če skladi v kamnini vpadajo pod strmim kotom, bo pobočje v smeri vpada položnejše kot pobočje v nasprotni smeri. Na prvo imajo močnejši vpliv lezike, na drugo razpoke. V vrtačah, ki se razvijejo na strmih pobočjih, del vrtače, ki je na pobočju navzgor, zbere več vode in bo imelo zaradi tega tudi položnejše pobočje zaradi večjega raztapljanja kot del vrtače po pobočju navzdol (Jenings, 1971, str. 123). Na golem krasu se pod vplivom prevladujočih vetrov nakopičen sneg v obliki dolgotrajnih snežnih zametov na zavetrni strani izoblikuje položnejša pobočja, hkrati pa bo površje na tej strani bolj kraško razčlenjeno. Vendar če je na zavetrni strani, kjer se nabere večja količina snega, plast preperline plitvejša in manj bogata s humusom in bo tako zmanjšano raztapljanje kot na privetrni strani, je pobočje položnejše na privetrni strani (Jennings, 1985, str. 110.Strmejša pobočja naj bi bila obrnjena proti severu ali vzhodu in položnejša proti jugu in zahodu, to je zaradi delovanja in taljenja snega, ki je bolj korozivno na južnih pobočjih kot na severnih (Sweeting, 1972, str. 51). Šušteršič (1994) položnejši naklon južno orientiranih pobočij in strmejši naklon severno orientiranih pobočij pripisuje oblikovanju s pobočnimi procesi v hladnih dobah pleistocena. Takrat je bila osončenost pobočij in posledično menjava zmrzovanja in tajanja najbolj pomemben dejavnik, ki vpliva na oblikovanje pobočja. Pomembno vlogo igra tudi vpadni kot matične kamnine. Analize polrezov vrtač so pokazale, da sestavljajo osnovni vzorec pobočij v vrtači trije koncentrični pasovi. V sredini je ravno ilovnato dno, sledi najstrmejši del v živi skali in vrhnji, zunanji položnejši del, kjer je bolj preperela, površini bližnja matična kamnina(Šušteršič, 1987, 1994). Lega v reliefu in razvoj površja Poleg litoloških in strukturnih razlik je za obliko in tip globeli pomembna lega v reliefu, odločilen je zlasti naklon površja oziroma strmina pobočij. Lega v pobočju povzroča asimetrijo vrtač, tako do so podaljšane v smeri pobočja, najnižja točka pa se nahaja blizu spodnjega roba. To se sklada tudi z oblikovanjem gladine talne vode v okolici črpališča na območjih, kjer ima piezometer naklon (Ford, Williams, 2007, str. 346). Oblika vrtač je odvisna tudi od starosti in intenzivnosti razvoja površja. Starejše vrtače so ponavadi večje in globlje. Na istem površju se lahko pojavljajo tudi različno stare in različno velike globeli različnega nastanka (Habič 1978). Velika reliefna energija in globoki krasom ogočata, da so vse kraške depresije zelo globoke (Habič, 1968, str. 217). Eksogeni procesi Na obliko vrtač imajo vpliv tudi periglacialni in glacialni procesi, ki jim je ali je bila izpostavljena vrtača. Ti vplivajo na velikost vrtač, razvoj pobočij in akumuliranje sedimentovin grušča v dnu (Habič, 1986).Asimetrijo vrtač pa lahko povzročijo tudi razlike v mikroklimi vrtače, prsti in rastlinstvu na različnih delih pobočja kot posledica različne količine sončnega obsevanja, ki vpliva na kemične in biološke procese v prsti v vrtačah (Bárány-Kevei, 1998; Bárány-Kevei, Hoyk,2002). Človek vpliva na obliko vrtač na različne načine.Za povečevanje pridelovalnih površin si je človek na Krasu priredil in tako spremenil obliko vrtač. S pobočij so očistili kamenje in postrgali prst, ki so ju uporabili za nasutje in izravnavo dna. Otrebljeno kamenje so zložili tudi v škarpe ali v suhe zidove na obodih (Mihevc, 2005). Človek uporablja vrtače tudi kot prostor za odlaganje različnega odpadnega materiala ali za izkopavanje materiala iz vrtač. V bližini naselij pa so vrtače spremenjene ali porušene zaradi širjenja naselij (Breg, 2007, 2008, 2012, Cernatič-Gregorič, Zega, 2010; Kovačič, Ravbar, 2013). Kras je ozemlje, kjer vlada zaradi poklinske prepustnosti kamnine podzemeljsko, kraško, pretakanje vode, učinkovito kemično raztapljanje kamnin in kjer so lahko razvite tudi značilne površinske in podzemeljske oblike (SKT, 1973). Nastaja v kraških kamninah, v Sloveniji so to karbonatne kamnine, apnenec in dolomit, ter njuni klastiti. Kras v Sloveniji obsega 44 % ozemlja (Habič, 1993), dobri dve tretjini (6.300 km2) sta sestavljeni iz apnencev večinoma mezozojske starosti, ostalo tretjino zavzemajo kraška območja, zgrajena iz drugih kamnin (dolomita, konglomerata, breč) (Gams, 2003). Prvi je razširjenost krasa v Sloveniji s karto razprostranjenosti vrtač in kotličev prikazal Melik (1935), kasneje je njegovo karto dopolnil Šerko (1947), ki je razširjenost krasa prikazal na karti merila 1 : 100.000 na podlagi vrisanih vrtač in odsotnosti površinske vodne mreže. Gams (1965) je prikazal razporeditev krasa glede na speleološke, Habič (1969) glede na hidrološke značilnosti. Na podlagi indeksa vrtač, indeksa odsotnosti rečene mreže in indeksa jam sta prikazala razširjenost in ugotavljala zakraselost (manj zakrasel kras ali intenzivno zakrasel kras) kraških območij v Sloveniji Komac in Urbanc (2012). Med osnovne tipe površja je Natek (1993) poleg ravnine, gričevja, hribovja in visokogorja uvrstil tudi nizki kras, visoki kras, nizki fluviokras in visoki fluviokras. V literaturi se glede na različne vidike pojavlja veliko tipov krasa. V Slovenski kraški terminologiji (1973) je navedenih 53 različnih tipov krasa. Ločimo jih glede na kamnino(apneniški, dolomitni kras, klastokras, kredni kras, puhlični kras, solnati kras in sadreni kras), glede na klimo, v kateri je nastal (glaciokras, aridni in nivalni, srednjeevropski kras, mediteranski kras, subnivalni kras, subpolarni kras ali subarktični kras in tropski kras), glede na kamnitost in oblikovanost kraškega površja (goli kras, pokriti kras, polgoli kras, polpokriti kras, laštasti kras, čokasti kras, kozavi kras9, poligonalni kras, fluviokras, kras kraških polj in podolij, rebrasti kras, stolpasti kras, stožčasti kras ali stogasti kras in tudi vrtačasti kras). Glede na pretakanje vode skozi kras in debelino vadozne cone sta pomembna dva hidrološka tipa krasa, plitvi in globoki kras. Glede na način pretakanja vode ločimo še pretočni in raztočni kras ter njune kombinacije (Kranjc, 1998). Habič (1981d, 1991) je v okviru preučevanja kraških območij Slovenije za potrebe Osnovne speleološke karte Slovenije kraško površje razdelil glede na kamninsko podlago na kras na čistih apnencih, kras v dolomitih, kras v apnencih z menjavo ali vložki nekarbonatnih kamnin in kras v kvartarnih konglomeratih in brečah. Glede na reliefno izoblikovanost je razdelil kras na prevladujoči kopasti kras, kraške ravnike in podolja, pretežno dolasti kras, prevladujoči fluviokras, menjava kraških in fluvialnih oblik v plitvem krasu, visokogorski kras s sledovi ledeniškega preoblikovanja in območja s sufozijskimi in kraškimi oblikami. Glede na hidrografske značilnosti je kras razdelil na pravi globoki kras (z dvema podtipoma: enostavni odtočni kras ter sestavljeni pretočni-odtočni kras), delni kras s prevlado89Klastokras je kras v klastičnih kamninah (prodih, peskih, puhlici, breči).Kras s tako gostimi vrtačami, da spominja na kožo človeka, ki je prebolel koze. Kraške pokrajine v Sloveniji se glede na geološke, morfološke in hidrološke značilnosti med seboj tako razlikujejo, da predstavljajo tudi značilne tipe krasa. Večinoma delimo kras v Sloveniji glede na razširjenost in splošne pokrajinske značilnosti na alpski, dinarski in predalpski (velikokrat imenovan tudi osameli, osamljeni) kras. Ti trije tipi so zastopani tudi včlenitvah krasa glede na različne vidike: na speleološki vidik (Gams, 1965), na hidrološke značilnosti (Habič, 1969) in glede na morfološke in hidrografske razmere (Habič, 1981b).Glede na kraško površje je slovenski kras razdeljen na alpski, visoki dinarski in nizki dinarski ter predalpski kras (Mihevc, 1998; Gams, 2003). Vrtača je kraška površinska oblika in delitev, ki upošteva kraško površje, je izmed omenjenih najbolj primerna za preučevanje vrtač. Gams (1998b) je izdelal tudi členitev krasa glede na čas zakrasevanja oziroma kdaj v geološki preteklosti je bila s krasa odstranjena odeja nepropustnih terciarnih sedimentov. Habič (1991) je izdelal tudi geomorfološko členitev samo slovenskega Dinarskega krasa. Omenjene delitve se najbolj razlikujejo v delitvi dinarskega krasa in v poimenovanju predalpskega krasa, ki se imenuje tudi osameli vmesni predalpski in predpanonski izolirani kras (Habič, 1969) ali predalpski osamljeni, dolomitni in nepopolni kras (Habič, 1981b, 1991).Alpski kras delijo na posamezna gorovja, torej Julijske Alpe, Kamniško-Savinjske Alpe in Karavanke, le Šušteršič (1991) ga deli na visokogorski in gorski kras. Dinarski kras je večinoma razdeljen na primorski kras ali Kras, visoki notranjski in dolenjski kras, ter nizki dolenjski kras in belokranjski kras, zadnja dva sta večinoma skupaj, le v Habičevi (1981b) sta ločena. V tabeli so navedene omenjene členitve in označeni so tipi, ki po posameznih členitvah ustrezajo izbrani delitvi na alpski, visoki dinarski, nizki dinarski in predalpski kras. Alpski kras se nahaja v gorskem pasu severozahodne in severne Slovenije in obsega visokogorski in gorski kras v Julijskih, Kamniško-Savinjskih Alpah in Karavankah ter visoke planote v predgorju Alp kot so Pokljuka, Jelovica, Mežakla, Menina... Pripada mu 1.900 km2,kar je dobrih 20 % slovenskega krasa (Knez, Kranjc, 2009).Razvit je v apnencih in dolomitih devonske do kredne starosti, večinoma prevladujejo triasne kamnine. Glede na tektonsko-genetski vidik je alpski kras razlomljeni orogenski kras10,hidrološko pa je to raztočni kras. Površinsko tekoče reke so odsotne, saj padavinska voda ponika v številne škraplje in razpoke ter se v podzemlju zbira v močnejše tokove, ki se zaradi velike reliefne energije pretakajo z velikim strmcem proti vznožju kraških masivov, kjer prihajajo na dan v močnih kraških izvirih. Gladina kraške vode je globoko pod površjem, zato je to globoki kras.10Za tak kras je značilno, da so karbonatne kamnine med seboj zaradi intenzivne tektonike narinjene ena na drugo in tako dosegajo večje debeline, hkrati pa je tektonsko razlomljen do nepropustne podlage. Vode pronicajo do te podlage in izvirajo v pobočju ob robu dolin (Herak, 1977).46Višji deli alpskega krasa, nad zgornjo gozdno mejo, so goli, zato so tam razvite predvsem manjše kraške oblike, kot so žlebiči in škraplje. Posebno značilni so lašti, to so večje kamnite površine v visokogorskem krasu, manj pa je vrtač in drugih kotanjastih oblik kot so kotliči, od večjih pa konte, ki se pojavljajo predvsem na uravnanih podih in planotah (Kunaver,1983). To je glavno območje vertikalnih jamskih sistemov in globokih brezen (nad 1000 m),ki so nastala na robu ali pod ledeniki. Prevladujejo stopnjasta brezna nad vodoravnimi jamami, ki so razvite predvsem na robu gorskih masivov, ob izvirih. Na območjih alpskega krasa prevladuje gorsko podnebje, za katerega je značilna visoka namočenost, padavine padejo v obliki dežja in snega, in nizke temperature, ki prispevajo k učinkovitemu mehanskem preperevanju. Zaradi tega je visok specifični vodni odtok. Poleg mehanskega razpadanja oblikujeta relief snežnica in led, zato se visokogorski kras imenuje tudi nivalni ali glaciokras (Gams, 2003).Visokogorski kras se pojavlja do ločnice večnega snega (2.500−2.700 m), nad to višino v slovenskih Alpah ni uravnav, poleg tega v tako visokih legah prenehajo korozijski procesi in prevladajo mehanični denudacijski procesi (Kunaver, 1961).Na planotah pod gozdno mejo, ki se nahajajo v povprečju pod 1.800 m n. v., so ledeniki odložili morensko gradivo, ki je pokrilo kraško površje. Prerašča jih gozd, zato prevladujejo oblike gozdnega krasa, med katerimi so najznačilnejše vrtače in konte, manj pa je brezen, ki so plitvejša kot v visokogorskem krasu. Po mnenju Habiča so bolj podobne visokim dinarskim kraškim planotam kot visokogorskemu krasu, imenuje jih tudi predalpski visoki kras (Habič,1981a).Večino površja v alpskem krasu zavzemajo pobočja dolin, grebenov in slemen, vendar na njih ni razvitih večjih kraških površinskih oblik, saj jih oblikuje predvsem mehanično razpadanje kamnine in po njih ob nalivih, če so strma, odtekajo vode. Dna dolin in kotlin prekrivajo kvartarni klastični sedimenti, skozi katere se pretaka kraška voda ob nižjem vodnem stanju. Avtorji imajo glede alpskega krasa zelo različna mnenja. Kunaverju (1983) pomeni alpski kras tudi geografski pojem in ne samo morfološki, spelološki in hidrološki kompleks. Viskogorski kras imenuje kras nad gozdno mejo, ki je širši kot izraza nivalni ali glacialni kras, ki pomenita samo kraško površje, ki ga je izoblikoval sneg oziroma ledenik (Kunaver, 1976).Habič (1975) meni, da bi bil alpski kras lahko tudi posebna oblika dinarskega krasa, zlasti če tega razčlenimo po višinskih pasovih in morfogenetskih enotah. Kranjc (1981b) meni, da je boljše kot alpski kras, uporabljati izraz kraški pojavi v alpskem svetu, ker gre za alpsko pokrajino, ki jo gradijo karbonatne kamnine. Za planote pa lahko govorimo o sredogorskem alpskem krasu in visokogorskem alpskem krasu. Alpski kras v Sloveniji je najintenzivneje preučeval J. Kunaver (1961, 1973, 1976, 1983),razlike med dinarskim krasom in alpskim krasom pa je podal Habič (1975). V Slovenski kraški terminologiji (1973) termina alpski kras ni. Kot angleški prevod za visokogorski kras se uporablja v angleščini alpine karst. V pasu od Furlanske nižine do Skadarskega jezera se razprostira Dinarsko gorovje, ki ga sestavljajo mezozojski kredni in jurski apnenci in dolomiti. Značilen pečat mu dajejo kraški površinski, podzemski in vodni pojavi, zato se celotno območje imenuje tudi Dinarski kras, kije glavni pokrajinski tip in po njem tudi tip krasa11. Dinarski kras je po Cvijiću (1900, 1960 cv: Gams, 2003) holokarst ali popolni kras, z vsemi kraškimi pojavi, morfološkimi in hidrogeološkimi. Njegov severozahodni del zavzema sklenjeno kraško območje v zahodni in južni Sloveniji in predstavlja skoraj 60 % (dobrih 5.000 km2) slovenskega krasa (Knez, Kranjc,2009). To je v Sloveniji najobsežnejši tip krasa in obsega področja Primorske, Notranjske in Dolenjske. V tektonsko-genetskem pogledu je Dinarski kras orogeni akumulirani kras (Herak, 1977). Smeri razpok in prelomov potekajo predvsem v dinarski smeri, SZ-JV. Značilni so ravniki in planote, ki jih razčlenjujejo vrtače in kopasti hribi. Zastopane so vse tipične kraške površinske oblike. Poleg kraških polj, ki delujejo kot presihajoča jezera, so pogoste vrtače in udornice, uvale, od manjših oblik pa vse vrste škrapelj in žlebičev. Ponekod se na dinarskem krasu pojavljajo območja nepropustnih kamnin, ki se odtakajo na kras, tam nastaja kontaktni kras. Nizki dinarski kras obsega nizke kraške planote in ravnike. Kraški ravniki so nastali v višini kraške talne vode. Voda se je v njih pretakala pod površjem ali po njem in ga uravnala. Če so tektonske sile ravnike dvignile, ali se je znižala gladina kraške vode, so se vanje poglobile vrtače in poniknile reke, ki so pritekale s sosedstva (Mihevc, 1998). Na mestu ponikanja rek so nastale dolge vodoravne jame. Vodoravne jame so nastale tudi na robu kraških polj, ki se nahajajo v podoljih vzdolž prelomnic. Ker je kraška gladina blizu površja, voda samo občasno poplavlja polje. Z izjemo ponikalnic v dnu kraških polj, površinske rečne mreže praktično ni. Še pogostejša od vodoravnih jam so brezna, katerih globina ne presega 400 m. Na ravnikih, kjer je gladina kraške vode blizu površja, povzroči, da se kotanje ne poglabljajo, zato so za kraške ravnike značilne manjše in plitve vrtače. Značilen je raztočno-pretočni kras, kar pomeni, da se mešajo vode, ki ponikajo s sosedstva krasa, in padavine. Na predelih, kjer se pod površjem pretakajo podzemljski tokovi, v bližini izvirov in ponorov nastajajo udornice. Nizke kraške planote so ostanki nekdanjih ravnikov, ki so se ob delovanju tektonskih sil dvignile, vendar manj kot visoke kraške planote. Gladina kraške vode se nahaja globlje pod11V Slovenski kraški terminologiji (1973, str. 17) je pri razlagi vrtačastega krasa navedeno tudi, da se kras, ki mu vrtače dajejo značilen izgled, imenuje tudi dinarski kras (z malo začetnico). Roglić (1974) je nasprotno menil, da so za izgled dinarskega krasa značilnejše manjše vzpetine-kopaste vzpetine.12Holokarst je izraz, ki ga je vpeljal Cvijić v duhu cikličnega razvoja površja za popolnoma razvit kras z vsemi značilnimi geomorfološkimi in hidrološkimi značilnostmi, dinarski kras je bil zanj sinonim za popolni kras oziroma holokarst. Druga stopnja pred holokarstom je merokarst ali tudi srednjeevropski kras. Za oba je označeno v (SKT, 1973), da sta sporna in da je potrebno za to besedo najti v literaturi neenotna pojmovanja ali pa je bolj opisna oblika).13Za tak kras je značilno, da so karbonatne kamnine zaradi intenzivnega tektonskega delovanja, posebno narivne luskaste zgradbe, narinjene ena na drugo, tako da so sekundarno dosegle večjo debelino. Nepropustna podlaga je v neznani globini, razvodnice so podzemne in se ne ujemajo s površinskimi (Herak, 1977).48površjem in samo v globljih kotanjah občasno doseže površje, zato je površje močno razčlenjeno s kopastimi hribi in vrtačami, od večjih kraških kotanj so razvite uvale in kraška polja, odsotna pa so globlja brezna. Ugodni pogoji za naselitev so bili ob robu kraških polj in na ravnikih, zato je tam gostejša poselitev. Visoki dinarski kras predstavljajo visoke kraške planote, ki so ostanki nekdanjih ravnikov, ki so jih tektonske sile dvignile. Tu prevladuje globoki kras raztočnega tipa, kjer je kraška podtalnica več sto metrov globoko pod površjem. Zaradi dobre namočenosti in nizke evapotranspiracije je na območjih visokih kraških planot visok specifični vodni odtok. Padavinska voda hitro odteče v podzemlje, zato je površje navpično močno razčlenjeno, predvsem s kraškimi kotanjami, kopastimi hribi in globokimi brezni do 900 m. Od kraških kotanj so najbolj značilne velike vrtače in konte. V njih se pogosto sneg zadržuje daleč v poletje, zaradi tega se v njih pojavlja tudi vegetacijski obrat. Vodoravnih jam je manj, oziroma se nahajajo kot izvirne in ponorne jame na robu večjih kraških masivov in podolij, v katerih so nastala kraška polja. Ker ni razvit pretočni kras, so odsotne udornice. Prav tako je odsotna rečna mreža, oziroma je razvita samo na območjih, kjer zastaja voda zaradi lokalnih litoloških in strukturnih pogojev. Zaradi višine so visoke kraške planote gozdnate, poselitev je redka. Predalpski tip krasa se nahaja na področju predalpskega sveta, v območju Idrijskega, Cerkljanskega, Tolminskega, Polhograjskega hribovja, Posavskih gub, Gorjancev in še v nekaterih delih severne Slovenije (Gams, 2003).Meja med dinarskim in predalpskim oziroma osamljenim krasom ni zelo izrazita. Dinarsko gorstvo brez posebno vidne geološke, tektonske ali morfološke meje prehaja v Predalpsko hribovje. V prehodnem območju prehaja podzemna kraška hidrografska mreža v prevladujočo površinsko rečno mrežo. Gams (1965) je določil mejo med dinarskim in predalpskim krasom od reke Soče, po dolini Idrijce proti Vrhniki, preko Ljubljanskega barja, ob stari regionalni cesti in železnici Ljubljana-Zagreb do reke Krke in preko Krške kotline do Gorjancev. Roglić (1965) je mejo Dinarskega krasa zarisal severneje in vanj vključil tudi Julijske Alpe, Kamniških Alp in Karavank pa ne. Predalpski kras predstavljajo manjša ozemlja apnencev in dolomitov, ki jih obdaja nekraški svet, zato so po navadi poudarjene samo nekatere morfološke ali hidrološke značilnosti. Predvsem so odsotna kraška polja in veliki podzemljski hidrološki sistemi ter pomembni kraški vodonosniki (Knez, Kranjc, 2009). Zaradi omejenosti območij se večje jame ali globoka brezna niso mogle razviti. Jame z dolžino nad 500 m so izjeme, pa tudi globina znanih brezen ne presega 200 m. Mežakla je visoka kraška planota v vzhodnem delu Julijskih Alp med rekama Savo Dolinko in Radovno. Izbrano območje v velikosti 7,5 km2 se nahaja v njenem južnem pobočju, pod Planskim vrhom. Koordinate območja so Xmin= 5425992,51, Xmax=5428778,33 in Ymin= 5140012,86, Ymax= 5142847,24. Na severnem delu območje zavzema pobočje, ki se dvigne v Planskem vrhu do 1.299 m, v osrednjem delu je v Brezovici na nadmorskih višinah med 1.000 in 1.150 m uravnava, kise proti zahodu z Dornikovim rovtom zlagoma zniža na 1000 m nadmorske višine, proti jugu pa se preko Velike trate strmo spusti do 900 m nadmorske višine. Na jugovzhodni strani se s strmimi bregovi v uravnavo zajeda del povirja Rečice. Povprečen naklon površja je 17°, na uravnavi Brezovice in Dornikovega rovta so nakloni do 10°, v pobočju51Planskega vrha do 20°, pobočje Velike Trate in povirje Rečice na južnem delu imata naklone med 20° in 35°.Večino območja gradijo cordevolske plasti (1T31), ki jih predstavlja masiven apnenec z zrnatim dolomitom. Debelina teh plasti je 600 m. Severovzhodni del območja gradi masiven in debelo skladovit apnenec (T21), jugovzhodni del, kjer se nahaja povirje Rečice, debelozrnat masiven dolomit (T22) (OGK SFRJ, list Celovec, 1978; Buser, 1980).V geotektonskem pogledu pripada Mežakla tektonski narivni grudi Julijskih Alp (Placer,2008). Prečka jo več prelomov, ki so nastali šele po izvršenem narivanju, verjetno v pliocenu. Imajo dinarsko (SZ-JV) in prečno na dinarsko smer (SV-JZ). Na vzhodni strani območja poteka Zasipski prelom, na zahodni strani Kranjski prelom, oba imata dinarsko smer. Na južnem robu izbranega območja, kjer se pobočje strmo prevesi, poteka med njima kratek prečni prelom, s smerjo SV-JZ (OGK SFRJ, list Celovec, 1978, Buser, 1980).Poleg litološke zgradbe sta geomorfološki izoblikovanosti površja dala pečat predvsem zakrasevanje in pleistocenska poledenitev. Po mnenju Rakovca (1937) naj bi v pliocenu Mežakla skupaj s Pokljuko, Jelovico in drugimi visokogorskimi uravnavami Triglavskega pogorja tvorila obsežen ravnik, ki so ga kasneje razrezale reke in ledeniki. Na izbranem območju ni meteorološke postaje, glede na interpolirane vrednosti meritev bližnjih postaj za obdobje med leti 1961 in 1991, pade med 1.600 in 1.800 mm padavin, povprečna letna temperatura območja je med 4 in 6 °C, povprečna julijska temperatura 1416°C in povprečna januarska -4 do -2°C (Atlas okolja, ARSO, 2012). Elektrarna na Radovni se nahaja na nadmorski višini 630 m, izbrano območje z vrtačami na Mežakli pa nad 1000 m, tako da se sneg obdrži dlje časa, tudi do 150 dni. Območje porašča mešani gozd, na nekaterih delih s prevlado smreke. Na izbranem območju ni površinskih vodnih tokov. Gre za globoki raztočni kras, tako da padavinska voda prenika po vertikalnih razpokah v globino. Zapisniki o jamah na Mežakli poročajo o stalni vodi, ki priteka po razpokah in ne presahne. V jugovzhodnem delu območja je svoje povirje vrezal potok Rečica, katerega napajajo manjši izviri, ki se nahajajo v strmem dolomitnem pobočju. Na preostalih delih Mežakle se pojavlja več manjših izvirov, ob vznožju na jugozahodnem delu pa je večji kraški izvir (Habič, 1990). Slika je sestavljena iz več fotografij. Na Mežakli je znanih 21 jam, na izbranem območju se nahaja samo ena, Snežna jama na Obranci. Gre za jamo s stalnim ledom, dolga je 72 m in globoka 20 m. Jama je nastala ob razpoki, ki se je odprla na površje z udorom. V prvem delu je skalni grušč, globlje je jama zasigana. Večino območja gradi debeloskladoviti apnenec z dolomitom in tu je površje pokrito z različno debelim pokrovom preperline in prsti, iz katerega se dvigajo posamezni manjši skalni čoki in manjše skale, ki so zraščeni s skalno podlago. Nekaj je tudi prostih »plavajočih« skal. V vzhodnem delu območja, ki ga gradi masiven in debeloskladovit apnenec, je površje bolj kamnito. Iz prstene odeje štrlijo večji skalni čoki, ki so odvisni od debeline plasti apnenca in njegove pretrtosti. Od površinskih kraških oblik prevladujejo vrtače. Na območju se nahaja 151 vrtač, kar pomeni povprečno gostoto 20 vrtač na km2, na osrednjem uravnanem predelu je gostota tudi 62 vrtač na km2. Vrtače se pojavljajo na površju z naklonom do 24°, večina se jih nahaja na naklonu med 2° in 15°. Glede na naklon površja, je najvišja gostota vrtač, 100 vrtač na km2, na ravnem površju, na naklonu 0°–2°, kjer se nahaja 1 % vrtač. Gostota vrtač z naraščanjem naklona pada. Gledena delež, je največ, več kot polovica (53 %), vrtač na površju z naklonom med 5° in 10°. Največ vrtač se nahaja v osrednjem, uravnanem delu, Brezovica, ki zaradi razčlenjenost zvrtačami ne daje vtisa uravnanosti. Na predelu velikem okoli 1,1 km2 se nahaja 69 vrtač, ki sem jih morfometrično analizirala. Skupaj zavzemajo 184.553 m2 površja, kar pomeni16 %. Večina vrtač zavzema površine do 5.500 m2, povprečna vrtača meri 2.674 m2. Povprečen premer vrtač je 54 m in povprečna globina 9,9 m. Večina vrtač zavzema prostornine do 4.500 m3, največ je manjših, s prostornino do 500m3. Skupna prostornina vseh analiziranih vrtač je 154.275 m3. Glede na globino in premer lahko vrtače razdelimo v tri skupine. Največ (47,8 %) je manjših, s premerom do 50 m, in globino do 10 m, malo manj (43,5 %) je srednje velikih s premerom med 50 in 80, ter globino do 17 m, najmanj (8,7 %) je velikih vrtač s premerom med 100 in 120 m, ter globino do 25 m. Z diagrama je razvidno, da s premerom narašča tudi globina. Koeficient korelacije je 0,84kar pomeni močno pozitivno povezanost med globino in premerom. Glede ne usmerjenost najdaljše osi v vrtači, je največ (36 %) vrtač z dinarsko smerjo. Venaki smeri potekajo na Mežakli tudi prevladujoče tektonske strukture. V ostalih smereh so porazdeljene po približno enakih deležih med 20 in 22 %. Vrtače na Brezovici so skledaste in lijakaste oblike. Dna so v vseh pokrita z debelejšo plastjo preperline. Pobočja lijakastih vrtač so večinoma gladka, iz debelejše plasti rjavih po karbonatnih prsti molijo posamezne skale, v višinah med 30 do 50 cm, ki so porasle z mahom. Odsotni so izdanki povezanih skladov. Povprečen naklon pobočij v vrtači je 20°. Primer take vrtače je prikazan na skici vrtače. Skalni čoki se dvigajo višje nad površje v predelih med vrtačami. Na nekaterih od njih so razvite tudi drobne kraške oblike, vendar so bolj neizrazite, prevladujejo plitvi žlebiči. V skledastih vrtačah dno zapolnjuje debela plast preperline, na robovih vrtač pa se nad površje dvigujejo skalni čoki, ki so višji, tudi do 1,5 m višine. Kjer se nahaja več vrtač skupaj, prehajajo ena v drugo, vmes so manjši uravnani predeli. Jelovica je visoka kraška planota v predgorju Julijskih Alp, med Savo Bohinjko in Savo terna jugu Selško Soro. Vršni del planote je uravnan in visi proti severu, tako je na severu visoka med 1.000 in 1.100 m, na jugu prevladujejo višine med 1.200 in 1.400 m, najvišji je Partizanski vrh (1.411 m).Izbrano območje z vrtačami se nahaja na severozahodnem delu planote v velikosti 1,7km2, na nadmorskih višinah med 1.100 in 1.260 m n. v. Koordinate območja so Xmin=5429365,07, Xmax= 5430701,51 in Ymin= 5128642,07, Ymax= 5129951,64. Najvišji je osrednji del območja in obsega razčlenjeno površje v nadmorski višini okoli1.200 m, iz katerega se dvigata kopasta vrhova Vršan vrh (1.275 m) in Črni vrh (1.265 m),proti severu in jugu se površje zlagoma spušča do 1.100 m nadmorske višine. Površje območja ne daje videza uravnanosti, ker je močno razčlenjeno z različnimi kraškimi kotanjami. Kljub temu prevladujejo nakloni med 5° in 10°, povprečen naklon območja je 6,6°. Največji nakloni površja se pojavljajo znotraj vrtač in konte. Gradijo ga zgornje triasni debeloskladoviti svetlosivi apnenci iz prehoda med triasom in juro (T3,J), ki gradijo celotno planoto. Preko območja poteka Jelovški prelom (OGK SFRJ, list Kranj, 1974). Geotektonsko pripada Jelovica Južnim Alpam, ki so narivna gruda(Placer, 2008). Pod zgornjo plastjo apnencev in dolomitov se nahaja preko 1.500 m debela skladovnica psevdozijskih skladov, tufov in vulkanskih kamnin (Lapajne, Kelhar, 1968;cv: Grad, Ferjančič, 1976). Narivna zgradba je posledica alpske orogeneze, ter kasnejše blokovne tektonike. Pri premikanju zemeljske skorje so bili pritiski usmerjeni od severa in severozahoda (Grad, Ferjančič, 1976).Povprečna letna temperatura (merjena za obdobje 1961-1970 in interpolirana na 19611991) na kilometer oddaljeni Rovtarici (1080 m) je 3,7 °C (Klimatografija Slovenije. Temperatura zraka..., 1995), povprečna letna količina padavin je 2.075 mm (Klimatografija Slovenije. Količina padavin..., 1995). Snežna odeja je leži med 58 in 188 dnevi, v povprečju pa 140 dni na leto (Klimatografija. Število dni..., 2000).Na izbranem območju in tudi preostali Jelovici ni stalne površinske rečne mreže. Kjer so se ohranili profirji, so omogočili ohranitev površinskih vod, ki ustvarjajo samo občasne potočke. Razvit je globok, raztočni kras. Padavine poniknejo v podzemlje in se sredobežno raztekajo proti robnim izvirom. Večji izviri se pojavljajo predvsem na vzhodnem pobočju Jelovice kot so izviri Lipnice, Grabnarice in Kroparice. Po podatkih Katastra jam IZRK ZRC SAZU a so na območju znana štiri brezna. Najgloblji sta Colorjevo brezno, ki je poševno in stopnjasto brezno, globoko 162 m, in Brezno pod Črnim vrhom z globino 112 m. Ostali brezni, Brezno treme in Brezno ob cesti sta globoki13 in 18 m. Poseben pečat površju Jelovice je dala poleg zakrasevanja tudi poledenitev. Morensko gradivo kaže na to, da je bohinjski ledenik segal tudi na Jelovico. Najgloblja jama na Jelovici je Brezno pri Leški planini, ki je globoka 536 m. Nastala je z dotekanjem agresivne vode z bližnjega pasu triasnih vulkanskih kamnin, hkrati je bil blizu tudi vrh bohinjskega ledenika. Voda je v breznu pustila tudi prodnike vulkanskih kamnin. Na severnem pobočju Jelovice se na nadmorski višini 1.000 m nahaja Jama pod Babjim zobom, ki je nastala, ko je bila v njeni višini še erozijska baza, ki jo je vzdrževal bohinjski ledenik, v61bližini je tudi pas triasnih vulkanskih kamnin, od koder je lahko v jamo podzemeljsko pritekala voda (Gams, 2003, str. 428). Na izbranem območju so prevladujoča površinska oblika skledaste in lijakaste vrtače. Od drugih kraških depresijskih oblik najdemo tudi konto, ki se imenuje Vobnikov kotel. To je manjša konta, kotlaste oblike, ki ima v dnu štiri vrtače. Na obodu meri najdaljša os 415 m, najkrajša 278 m, globoka je 45 m, če merimo od najnižje točke na obodu, oziroma 75 m, čemerimo od najvišje točke na obodu. Najdaljša os dna je 255 m in najkrajša 130 m. Na njen62nastanek je verjetno vplival Jelovški prelom, na njeno obliko pa tudi periglacialni procesi v času poledenitev in zakrasevanje. Na izbranem območju, velikem 1,7 km2, se nahaja 101 vrtača. Razporejene so na površju do naklona 14°. Največja gostota vrtač je na naklonu 0°–2° in z naraščajočim naklonom površja upada. Glede na delež, je največ vrtač (60 %) na naklonu 5°–10°, 26 % na naklonu 2°–5°, najmanj vrtač je na čisto ravnih površinah in na strmejših od 10°.Povprečna gostota je 59 vrtač na km2. Površina, ki jo pokrivajo samo vrtače, znaša 283.620m2, kar pomeni 16 % območja, vrtače in konta skupaj zavzemajo 350.260 m2 oziroma 20% površine območja. Vrtače pokrivajo površine med 260 in 10.684 m2, večina vrtač zavzema površine med 500 in 3.000 m2, povprečje je 2.865 m2. Premeri vrtač merijo med 20 in 100 m in globine med 2,5 in 20 m, prevladujejo vrtače s premerom med 20 in 60 m in globino med 5 in 15 m. Povprečen premer je 56 m in povprečna globina 9 m. Navedene meritve se skladajo z ugotovitvami Habiča (1978), ki je ugotovil, da prevladujejo na Jelovici vrtače s premeri med 30 in 50 m in globino 5 do 10 m. Posebno velike vrtače so do 50 m globoke in imajo premer med 200 in 300 m, na višjem obodu dosegajo širine med 500 in 1.000 in globine do 100 ali celo 200 m. Iz diagrama globin in premerov je razvidno, da premeri in globine kažejo linearnopozitivno korelacijo do premera 80 m in globine 15 m, pri daljših premerih in večjih globinah korelacija ni več tako močna. Koeficient korelacije premera in globine je visok,0,80. Globina in premer sorazmerno naraščata do globine 15 min premera 100 m na kar kaže zgoščenost vrtač, pri globljih in večjih vrtačah je povezanost manjša, kar je vidno v večji razpršenosti točk. Največ vrtač ima najdaljšo os usmerjeno v nasprotni smeri od dinarske. Največ vrtač (36 %) ima najdaljšo os usmerjeno v smeri SV-JZ, ki je nasprotna dinarski usmeritvi, najmanj vrtač (18 %) pa je usmerjenih v smeri V-Z. Na območju so razvite rjave po karbonatne prsti, porašča ga mešani gozd, predalpski gozd bukve in jelke, ki ga intenzivno izkoriščajo za les (Lovrenčak, 1990).Območje je kamnito samo na nekaterih manjših predelih. Večinoma prevladuje površje, ki je pokrito s sklenjeno plastjo prsti iz katere se dvigajo skalni čoki, ki so različno visoki, od 30 cm do 70 cm, tudi do 1 m. Na višjih so razvite drobne kraške oblike, predvsem škraplje in žlebiči.66Na območju se nahajajo skledaste in lijakaste vrtače. Primer lijakaste vrtače je prikazan na skici. Vrtača ima pravo lijakasto obliko, tako da je dno konkavne oblike, brez uravnanega dela. Pobočja so gladka, s posameznimi izdanki skal in plavajočimi skalami v prsti. Porašča jih mah. Notranji del pobočja vrtače je strmejši, z nakloni med 25° in 28°, proti obodu jepobočje položnejše z nakloni med 18° in 22°. Pobočja vrtače blago prehajajo v okolico brezostrega roba.  Menina je alpska kraška planota v jugovzhodnem predgorju Kamniško-Savinjskih Alp med Zadrečko dolino na severu in Tuhinjsko dolino na jugu. Na vzhodu se nadaljuje v alpsko kraško planoto Dobrovlje (1075 m), na zahodu je preko prelaza Črnivec (842 m) povezana s Kamniško-Savinjskimi Alpami. Izbrano območje obsega njen vrhnji del, ki se nahaja med 1.300 in 1.450 m nadmorske višine. Obsega 22,5 km2, v smeri zahod–vzhod meri 6 km in v smeri sever-jug 5 km. Površje je uravnano, Nad uravnano površje z nakloni do 15°, prevladujejo nakloni med 5° in 10°, se dvigajo posamezni kopasti vrhovi, najvišji med njimi je Vivodnik (1504 m). Koordinate območja so Xmin= 5482914,99,Xmax= 5489264,78 in Ymin= 5121740,79, Ymax= 5125716,38. Obravnavano območje na Menini.70Geološka podlaga izbranega območja so zgornjetriasni apnenci, mikritnega tudi sparitnega tipa, prevladuje pelsparit. V jugovzhodnem delu je manjše območje, Šavnice, v dolomitu(T2,3). Na severnem delu je manjša zaplata pliokvartarnih nanosov (prod z ilovico, glino in  meljem, grušč) ter spodnejurske plasti glinastega skrilavca, laporja, apnenca, meljevca, glinovca, radiolaritne breče in konglomerata (J1). Preko obravnavanega območja na jugozahodnem delu poteka prelom v dinarski smeri, ki se konča. Skladi upadajo proti severozahodu pod kotom 25° (OGK SFRJ, list Ljubljana, 1983).Debelina triasnih apnencev je v Kamniško-Savinjskih Alpah ocenjena na 1.000 m. Na jugu Menine je plast apnencev narinjena na nepropustne zgornje triasne sklade, ki so pestra mešanica različnih sedimentnih kamnin (tufitni skrilavci, peščenjak, glinasti skrilavec, drobnik, dolomit, roženec). Narivni stik je na južni strani na višini 700 m nad morjem. Na severu segajo skladi apnenca in dolomita do doline, prav tako pri Tuhinju (Premru, 1983).Geotektonsko pripada Menina Južnim Alpam (Placer, 2008). Od srednjega miocena do pliocena je potekalo v Alpah južno od Periadriatskega prelomnega sistema narivanje od severa proti jugu. Rotacija Jadranske litosferske mikro plošče v obratni smeri od urinega kazalca, ki se je pričela na prehodu miocena v pliocen, pred 6 milijoni leti (Vrabec, Fodor,2006) je povzročila nastanek dinarskih prelomov in reaktiviranje starejših desnozmičnih prelomov. Takrat je postal aktiven Savski prelom, ki poteka tudi po Tuhinjski dolini južno od Menine. Ob njem je prišlo do 30-40 km desnega zmika, ki je premaknil ozemlje Karavank in Kamniško-Savinjskih Alp in z njimi Menino proti vzhodu (Vrabec in sod.,2009; Placer, 2008).Med Periadriatskim in Savskim prelomom se nahaja lečasto območje, ki je močno deformirano in dvignjeno. Menina se nahaja v njegovem južnem delu. Plaeomagnetne deklinacije sedimentov od oligocena do neogena kažejo na rotacijo blokov znotraj strižne leče v smeri nasprotni urnim kazalcem (Fodor in sod., 1998 cv: Vrabec, Fodor, 2006).V hidrološkem pogledu ima Menina globok in raztočni kras. Vode, ki pronicajo v notranjost, se sredobežno raztekajo do robnih izvirov. Pod Menino je ob severnem vznožju večji izvir Bočna, v pobočjih se pojavljajo na različnih višinah manjši izviri. Zaradi neenakomerne podlage piroklastititov-tufov so meje med hidrografskimi conami prepletene (Gams, 2003). Menina ima zaradi učinka lege in reliefa, ki vplivata na višek padavin zaradi vlažnih jugozahodnih vetrov v jeseni, submediteranski padavinski režim in zato značilnosti gorskega podnebja nižjega gorskega sveta zahodne Slovenije (Ogrin, 1996). Na Menini meteorološke postaje ni, na 9 km proti zahodu oddaljenem Črnivcu (842 m) je povprečna letna količina padavin 1.491 mm (Klimatografija Slovenije. Količina padavin ..., 1995),snežna odeja je prisotna v povprečju 74 dni na leto (Klimatografija Slovenije. Število ...,2000). Temperatur na Črnivcu ne beležijo, glede na korigirane vrednosti za obdobje 19711990 je povprečna letna temperatura 4-6 °C, povprečna januarska temperatura med -2°Cin -4°C in povprečna julijska med 12°C in 14 °C (Atlas okolja ARSO, 2012). Na apnencu in dolomitu se pojavljajo rjave pokarbonatne prsti in rendzine. Prevladujejo bukovi in mešani gozdovi bukve in smreke. Na Menini je več planin, ki so nastale na manjših nepropustnih ali manj propustnih zaplatah kamnin, kjer voda ne more odteči. Na teh območjih je prvotni gozd izkrčen.71Na izbranem območju od kraških oblik prevladujejo vrtače in manjša brezna do globine 25 m, kar preseneča glede na veliko debelino apnencev. Na vršnem delu sta znani po podatkih Katastra jam IZRK ZRC SAZU dve jami, Jespa in Mala Jespa. Jespa je udornica, ki se nadaljuje v jamo, ki je zapolnjena z ledom. Globoka je 42 m. Mala Jespa pa je manjša vodoravna jama. Na vrhnjem, uravnanem površju planote je 207 vrtač. Razporejene so večinoma na apnencu, le v jugovzhodnem delu, na Šavnicah, je nekaj vrtač v dolomitu. Gostota vrtač na Menini je 9,2 vrtač na km2, na nekaterih delih kjer je bolj uravnano površje, je gostota tudi do 36 vrtač na km2. Na vršnem območju, kjer sem vrtače tudi morfometrično analizirala je gostota 20 vrtač na km2. Vrtače se pojavljajo do naklona 24°. Najvišja gostota je na najbolj ravnih predelih z naklonom med 0°–2°, kjer je 25 vrtač na km2, z naraščanjem naklona površja se gostota zmanjšuje. Tako je na naklonu površja od 2°–5° gostota 19 vrtač na km2, na naklonu 5°–10° 13 vrtač na km2, in na naklonu 10°–15° 6 vrtač na km2, na višjih naklonskih razredih pa je gostota vrtač neznatna. Po deležu vrtač na posamezen naklonski razred, se največ vrtač, skoraj polovica, nahaja na naklonu 5°–10° in četrtina na naklonu 2°–5°. Razporeditev vrtač na vršnem delu Menine glede na naklon. Na manjšem območju v velikosti enega km2 (1,6 km2) sem morfometrično analizirala 33vrtač. Pri pregledu terena je bilo ugotovljeno, da vrtačo št. 15 sestavlja več manjših vrtač. Pri vrtači št. 31 je narisana samo ena vrtača, stanje na terenu pa je pokazalo, da jo sestavljajo štiri manjše vrtače. Manjkajoče vrtače porašča gozd. Veliko vrtač, ki se nahajajo v gozdu, ni prikazanih, ker njihovo prepoznavanje otežuje vegetacija. Vse, ki niso bile prikazane na karti, so označene s pikami. Če je vrtača centrična globel z eno najnižjo točko, potem je več vrtač v eni kotanji, večja reliefna enota – uvala, tako bi bili lahko ti dve obliki manjši vrtačasti uvali. Vendar dosegata skromnejše dimenzije kot so za uvale določene v definiciji. Št. 15 ima premer 159 m in globino v najnižji točki 14 m, št.31 pa ima premer 223 m in globino v najnižji točki 27 m. Glede na to, da ima pri nastanku uval tektonika posebno vlogo, jo pri nastanku omenjenih oblik težko ugotovimo. Verjetno gre za večje vrtače, v katerih so kasneje nastale manjše vrtače. Omenjeni vrtači-uvali sem izločila iz morfometrične analize. Na karti TTN 10 ni bilo prikazanih še treh vrtač, od tega sta dve tudi poraščeni z gozdom. Vrtače na izbranem območju na Menini. Vse vrtače skupaj s tistima, ki sem ju izločila iz ostalih analiz, na izbranem območju zavzemajo 259.248 m2, kar pomeni 16 % površja. Vrtače so globoke med 5 in 25 m in imajo premere med 40 in 100 m. Povprečna globina je 12,8 m in povprečni premer 88 m. Povprečna površina vrtač je 6.460 m2 in povprečna prostornina 5.859 m3. 22 % vrtač ima prostornine do 1.000 m3, polovica vrtač (54 %) pa do 5.000 m3. Skupna prostornina vseh vrtač (skupaj z izločenima) je 260.699 m3. Največ vrtač ima najdaljšo os usmerjeno v smeri V–Z. Tudi v vrtačah na Menini globina in premer sorazmerno naraščata in to kaže na pozitivno korelacijo, ki pa ni tako močna, saj je koeficient korelacije 0,65.  Po obliki se pojavljajo skledaste in lijakaste vrtače, prevladujejo vrtače lijakaste oblike. V več vrtačah se pojavljajo v dnu grezi. Porašča jih trava in so uporabljene za pašnike. Očiščene skale so zložene v dnu, ali v grezih, ki se odpirajo v dneh vrtač. Kjer vrtače prerašča gozd in niso izrabljene za pašnike, je svet bolj kamnit, s posameznimi skalami ali skladi, ki se dvigajo tudi do 2 m nad zemljo. Kartirana vrtača se nahaja v apnencu in ima lijakasto obliko. Nahaja se na robu pašnika. Površje je večinoma očiščeno, tako da iz sklenjenega pokrova prsti in trave štrli nekaj posameznih skal, ki niso višje od 20 cm, nekatere pokriva tudi travna ruša in so zaobljene. Severozahodni del vrtače prerašča mešani gozd. V tem delu je površje bolj kamnito, s posameznimi skalami in pretrganimi skladi, ki gledajo med 60 cm in 1,5 m nad površje. V dnu vrtače je nekaj skal, ki so se prikotalile s pobočja in debelejša plast prsti, ki je potlačena zaradi živine. Med šopi trave je opazno spiranje zemlje proti dnu vrtače. Otrebljeni skal in poraščeni s travo sta južno in zahodno pobočje z 20° in 26° naklona, severno in vzhodno pobočje sta poraščeni z gozdom in bolj skalnati z nakloni 24° in 29°. Povprečen naklon v vrtači je 25°12. Na veliko delih Menine je opaziti tudi razraščanje alpske kislice, ki je značilna za tla z veliko dušika, kar kaže na veliko obremenjenost pašnikov z živino. Velike količine dušika vplivajo tudi na intenziteto raztapljanja apnenca. Trnovski gozd je visoka dinarska kraška planota v nadmorskih višinah med 600 in 1.500 m v zahodni Sloveniji. Na severozahodu se strmo spušča v Čepovanski dol, na severu v dolino Trebuše, na vzhodu v dolino Belce in na jugu v Vipavsko dolino, na jugovzhodu prehaja preko Križne gore v Hrušico. Izbrano območje z vrtačami v velikosti 1,7 km2 se nahaja v vzhodnem delu Trnovskega gozda, na osrednjem delu grebena Golakov med Javorškim vrhom (1.404 m), Orlovskom vrhom (1.409 m), Ciganskim vrhom (1.336 m) in Kozjo steno. Območje obsega vršni del in pobočja dinarsko usmerjenega grebena Golakov. Površje je kraško močno razčlenjeno z globokimi kraškimi kotanjami, prevladujejo vrtače, ki ponekod prehajajo ena v drugo. Največ ravnega površja je v dnu vrtač in na skromnih površinah med njimi. Povprečen naklon območja je 10°. Najbolj »uravnan«, z nakloni površja do 10°, in hkrati najvišji, je osrednji del območja, ki obsega vršni del grebena nad 1.200 m nadmorske višine do najvišjih vrhov (1.320 m). Proti severozahodu in jugovzhodu se pobočja grebena spuščajo z nakloni do 22° do nadmorske višine 1.000 m, kjer so manjši predeli bolj uravnanega površja. Trnovski gozd gradijo mezozojski apnenci in dolomiti Jadransko-Dinarske karbonatne platforme. Na izbranem območju si sledijo v dinarski smeri od vzhoda proti zahodu triasni(glavni) dolomit norijske in retijske stopnje, ki preide v dachsteinski apnenec (T32+3), sledi jurski apnenec z vložki zrnatega dolomita (J11) in bel do rjavo-siv oolitni apnenec z litiotidami (J1 2,3) (OGK SFRJ, list Gorica, 1968). Glavni dolomit je skladovit, značilna zanj je pasovitost, vsebuje tudi školjke megalodontide. Jurski apnenec z vložki zrnatega dolomita (J11) je gost, bel in skladovit apnenec, fosili so redki. (Buser, 1973).V geotektonski zgradbi Slovenije pripada Trnovski gozd Trnovskemu pokrovu, ki je enota Zunanjih Dinaridov. Nastal je konec eocena in v začetku oligocena v fazi narivanja Zunanjih Dinaridov kot posledica podrivanja Jadranske mikroplošče pod Evrazijsko (Placer, 2008).Narinjen je na eocenski fliš Vipavske sinklinale, na kar kažejo geoelektrične meritve plasti z nizko upornostjo v globini 1.700 m (Buser, 1973).Pred okoli šestimi milijoni let, na prehodu iz miocena v pliocen, je nastopila rotacija Jadranske litosferske mikroplošče v nasprotni smeri urinega kazalca, kar je povzročilo narivanje Južnih Alp na Zunanje Dinaride ter nastanek dinarskih prelomov in reaktivacijo starejših desnozmičnih prelomov, ob katerih je prišlo do ugreznitev razpornih (pull-apart)struktur ali dviga posameznih delov ozemlja (Vrabec, Fodor, 2006).V oblikovanju površja Trnovskega gozda je imela pomembno vlogo tudi poledenitev. V času pleistocena je najvišje predele Golakov pokrival ledenik, s katerega so v različne smeri odtekali manjši ledeniški jeziki. Obravnavano območje je glede na ugotovitve Habiča (1968,priloga 5) o obsegu poledenitve na Trnovskem gozdu, segalo v območje, ki je bilo pokrito z ledom. Po novejših ugotovitvah se je izbrano območje nahajalo izven področja sklenjene poledenitve, v področju periglacialnega preoblikovanja in so bili tu v večjih kotanjah prisotni le kontski ledeniki (Kodelja, 2012; Kodelja, Žebre, Stepišnik, 2013). Obravnavano območje na Trnovskem gozdu.81Podnebje Trnovskega gozda določata nadmorska višina in lega na prehodu med Submediteransko Slovenijo in Predalpskim hribovjem. Trnovski gozd predstavlja prvo pregrado vlažnim zračnim masam, ki potujejo od zahoda v notranjost celine. Zaradi hitrega dviga se ohladijo in nastanejo orografske padavine. Količina padavin narašča od roba proti notranjosti od 1.700 mm do 3.200 mm na območju Golakov. Na Mrzli rupi (930 m), ki je oddaljena 6 km severovzhodno od izbranega območja, pade povprečno na leto 2.795 mm padavin. Padavine v obliki dežja in snega so enakomerno razporejene preko celega leta, zviškom v novembru in oktobru. Na Mrzli Rupi sneg leži od 18 do 159 dni, v povprečju 106dni na leto (Klimatografija Slovenije. Število dni ...., 2000). Izbrano območje se nahaja na višji nadmorski višini, tako da prejme večjo količino padavin in tudi sneg se obdrži dlje. Prvi sneg zapade že novembra, obleži do marca ali sredine aprila, v mraziščih tudi do poletja. Na Vojskem (1067 m) je povprečna letna temperatura 6,2 °C. Pogost je tudi žled in snegolom. Značilen vremenski pojav na območju Trnovskega gozda je burja, to je suh, hladen severovzhodni veter, katerega sunki pri spuščanju proti morju dosežejo hitrost tudi 200 km/h(Habič, 1997).Hidrološko je Trnovski gozd globok, raztočni kras. Površinska rečna mreža je odsotna. Odtok padavin je razpršen, vode takoj poniknejo v podzemlje in napajajo vodonosnik v globini. Vodonosnik Trnovskega gozda in Banjške planote napaja kraške izvire ob stiku s flišem Vipavske doline (Janež in sod., 1997). Vadozna cona je globoka 1.000 m, vendar se spreminja glede na količino padavin, relief in geološke strukture. Pokriva ga iglasti in listnati gozd (dinarski gozd bukve in jelke), znaki zgornje gozdne meje se pojavljajo na najvišjih vrhovih nad 1.450 m, v globokih kraških kotanjah se pojavljajo številna mrazišča (Habič, 1968).Na apnencih in dolomitih so se razvile rjave pokarbonatne prsti, deloma rendzine. Zaradi zakraselosti je debelina preperline zelo neenakomerna (Habič, 1968).Na izbranem območju ni evidentiranih jam, v bližnji okolici prevladujejo brezna z globinami med 10 in 22 m. Med njimi izstopa Ledenica v Kozji steni (kat. št. 6458), ki je brezno s stalnim ledom, z vhodom na nadmorski višini 1.185 m, globino 102 m in dolžino 222 m. Nastala je v močno pretrti coni (Mihevc, 1997, str. 63), korozija ledenice na obodu ledenega čepa pa je ustvarila okrogel prečni profil brezna (Gams, 2003, str. 314). Na Trnovskem gozdu je znanih več globokih brezen, med njimi je najgloblje Bela griža 1 (kat. št. 7937), ki je globoko 884 m. Prevladujoča površinska kraška oblika na izbranem območju so kotlaste in skledaste vrtače in vrtačaste uvale, ki so večje kraške kotanje, katerih dno razčlenjujejo vrtače. Drugod po Trnovskem gozdu se nahajajo tudi konte, največja med njimi je Smrekova draga. Vzrok za nastanek tako velikih kraških kotanj gre pripisati vplivu geološke podlage (debeloplastoviti apnenci) in poledenitve v pleistocenu (Habič, 1968, str. 148), ter globokemu krasu in veliki namočenosti, tudi v obliki snega, ki se v dneh kotanj dolgo obdrži. V površju je očitna razlika med apnenčasto in dolomitno podlago. Vrtače na apnencih imajo večinoma strma in skalnata pobočja, sklenjena plast prsti je samo v dnu, kjer ležijo tudi različno veliki podorni bloki in grušč. Vrtače prehajajo v okolico z izrazitim robom. Na dolomitu je površje v vrtačah manj kamnito, prsteni pokrov je sklenjen, prekinjajo ga posamezne izdanjajoče skale ali ležijo v njem tudi večje skale, ki se ne držijo skalne podlage. Nakloni pobočij v vrtačah so med 28° in 41°, na njih so vidni tudi procesi premeščanja materiala. Velika razčlenjenost površja se odraža v velikih razlikah med najvišjo in najnižjo točko na obodih vrtač. Višinska razlika je v povprečju 31 m, največja je 90 m in najmanjša tudi 0 m. Na izbranem območju se nahaja 55 vrtač, ki skupaj zavzemajo 656.034 m2, kar pomeni 37 % območja. Glede na naklon, je največja gostota vrtač na naklonu površja 2°–5°, 50 vrtač na km2, na naklonu 5°–10° pa je največji delež vrtač. Glede na kamnino so deleži vrtač med dolomitom, dachsteinskim apnencem in jurskim apnencem z dolomitom približno enakomerno razporejeni. Na dolomitu se nahaja 35 %vrtač, na dachsteinskem apnencu 27 % in na jurskem apnencu z dolomitom 30 %. Tudi gostota je enako razporejena. Največja gostota vrtač je na dolomitu, 55 vrtač na km 2, vendar prevladujejo manjše vrtače, s povprečno površino 8.200 m2, na dachsteinskem apnencu in jurskem apnencu z dolomitom je gostota 40 vrtač na km2, povprečna površina vrtače je 14.269 m2 in 14.321 m2. Najnižja gostota, 22 vrtač na km2 in tudi najmanjše vrtače, 7.647 m2,so na jurskih apnencih, tu se nahaja 7 % vrtač, vendar pa je na tej kamnini največji naklon površja. Povprečna gostota vrtač na območju je 34 vrtač na km2. Glede na velikost lahko ločimo dve skupini vrtač. 60 % vrtač je globokih med 5 in 30 m in imajo premer do 100 m, 40 % vrtač je večjih, s premerom med 100 in 250 m in globino med 40 in 60 m. Večina vrtač zavzema površine do 30.000 m2, prevladujejo vrtače s površinami do 10.000 m2.Povprečna površina vrtač je 11.661 m2.Habič (1978) je pri analizi vrtač na Trnovskem gozdu ugotovil približno enako gostoto, 40 vrtač na km2, glede velikosti vrtač pa približno 80 % manjših kotličastih vrtač, s premerom do 50 m, in globino 10 do 20 m in okrog 20 % velikih vrtač s premerom 100 do 300 m, ki dosežejo tudi do 100 m globine. Njegovi rezultati se malo razlikujejo od zgoraj prikazanih, kar je lahko tudi posledica drugačne metode pridobivanja podatkov. Polovica vrtač zavzema prostornine do 10.000 m3. Največja vrtača ima 203.787 m3, najmanjša251 m3, povprečna prostornina je 29.215 m3. Take dimenzije so podobne prostorninam manjših udornic. Skupaj vrtače na Trnovskem gozdu zavzemajo. Večina vrtač ima najdaljšo os usmerjeno v smeri S-J, četrtina pa v smeri SV–JZ, nasprotno dinarski. Globina in premer vrtač na Trnovskem gozdu sorazmerno naraščata, koeficient korelacije je 0,91, kar kaže na močno pozitivno korelacijo. Snežnik je gozdnata, neposeljena visoka kraška planota v južnem delu Slovenije. Na vzhodni strani se površje spusti v Notranjsko podolje, proti severozahodu v Pivško podolje in na zahodu v Ilirskobistriško kotlino. Proti severu se nadaljuje v Javornike in proti jugu v Gorski kotar. Prevladujejo višine med 700 in 1.600 m, najvišji vrh je Veliki ali Notranjski Snežnik (1.797 m). Povprečni nakloni površja so od 6 do 20° (Slovenija Pokrajine in ljudje, 2009). Izbrano območje z vrtačami v velikosti 1,9 km2 se nahaja na planotastem površju na južni strani Snežnika, med drago Kosmate doline ter vrhovi Zatrep (1458 m), Žaknovec (1390 m)in Dušovec (1432 m) na nadmorskih višinah med 1.200 in 1.450 m. Glavna značilnost površja je močna razčlenjenost. Prevladujoča oblika so globoke vrtače, katerih dna so na nadmorskih višinah med 1.228 m in 1.300 m, njihovi robovi pa se dvignejo do 1.420 m. Vrtače so ponekod razporejene v vrsti in med njimi ni vmesnega površja, ampak se robovi vrtač stikajo, ter tako prehajajo ena v drugo. Zaradi tega je težko določiti naklon celotnega površja, na katerem se nahajajo vrtače. Kjer je med kopastimi vzpetinami in vrtačami malo uravnanega sveta, ima ta naklone med 5° in 15°. Glavnino površja predstavljajo pobočja vrtač, z nakloni med 20 in 40°, tako je povprečen naklon površja na izbranem območju 21°. Osrednji del območja gradijo zgornjekredni prekristalizirani apnenci in apnenci sforameniferami (K22,3) ter apnenci z dolomiti (2K21,2) obkrožajo pa jih kredni plastnati in ploščasti apnenci z dolomitno in apnenčasto brečo (K1,2). Z vseh strani obkrožajo območje krajši prelomi (OGK SFRJ, list Ilirska Bistrica, 1972). Geotektonsko Snežnik pripada Zunanjim Dinaridom (Placer, 1981). Predstavlja dvignjeno Snežniško narivno grudo, ki je zgrajena iz mezozojskih apnencev in dolomitov Jadransko-Dinarske karbonatne platforme, ki so narinjene na eocenske flišne sedimente. Na prehodu izeocena v oligocen se je začelo narivanje Zunanjih Dinaridov zaradi podrivanja Jadranske litosferske mikroplošče pod Evrazijsko litosfersko ploščo. Snežniška gruda se nahaja na čelni coni Zunanjedinarskega narivnega pasu (Placer, Vrabec, Celarc 2010). Pred 6 milijoni let (na prehodu miocena v pliocen) je rotacija Jadranske mikroplošče v nasprotni smeri urinega kazalca povzročila nastanek dinarskih prelomov in reaktivacijo desnozmičnih prelomov, ki so nastali z že prej omenjenim narivanjem. Ob njih so nastale razporne (pull-apart) strukture, ki so se ugreznile, nekateri deli ob njih so se dvignili (Vrabec, Fodor, 2006). Ilirskobistriška kotlina zahodno od Snežnika ima značilnosti razporne (pull-apart) strukture in je nastala zaradi horizontalnega premika ob dveh krakih Raškega preloma in posledičnega ugrezanja vmesnega bloka (Placer, Jamšek, 2011). Korozija z erozijo je potekala verjetno večji delterciarja in ves kvartar, saj se niso nikjer ohranile zaplate terciarnih plasti (Gams, 2003, str.311). Tudi pri v oblikovanje površja Snežnika je imela pomembno vlogo pri oblikovanju poledenitev. V pleistocenu je najvišje dele Snežnika pokrival leden pokrov, ki je segal do nadmorske višine 1.300 m. Poledenitev na Snežniku, predvsem njen obseg, je najbolj temeljito preučil Šifrer (1959). Posebno veliko snega in ledu se je nabralo na obsežnih planotah južno od Velikega Snežnika, kjer se nahaja tudi izbrano območje z vrtačami. S teh planot so odtekali ledeni jeziki v različne smeri proti kraškim depresijam, kjer so obstali. Nekatere globoke uvale, imenovane tudi drage, na JZ in J strani Snežnika, ki imajo danes dno na višini 1.100 m, so bile do vrha zapolnjene z ledom (Šifrer, 1959). Sledovi poledenitve se kažejo v številnih meliščih, morenskem gradivu in fluvioglacialnem produ v najnižjih predelih in v že obstoječih kotanjah. Fluvioglacialna akumulacija proda je bila skromnejša od pričakovane glede na količine ledu. Šifrer (1959) vidi vzrok za to v manjših količinah vode, ki so pritekale z ledenikov, ker je veliko vode odteklo že prej v kraško podlago. Dokaz za to pa so velike vrtače in brezna.88Severno od Snežnika, na Dedni gori, se nahaja Barka, depresija s strmimi stenami, ki je verjetno ostanek nekdanjega brezna, ki ga je denudacija odkrila na površje. S tem je postalo izpostavljeno procesom na površju. V pleistocenu je bilo preoblikovano v kotličasto globel, na katero še vedno delujejo učinki zmrzovanja pozimi. Pozimi se v njej nabira sneg, ki se obdrži na dnu tudi več kot šest mesecev na leto (Zupan Hajna, 2007). Na Snežniku vlada podnebje nižjega gorskega sveta zahodne Slovenije (Ogrin, 1996), ki ga določata nadmorska višina in lega na prehodu med submediteranskim in dinarsko svetom. Značilna je visoka namočenost, ki je posledica orografskega dodatka od zahoda in jugozahoda89prihajajočih ciklonalnih padavin (Ogrin, 1996). Najbližja postaja izbranemu območju je meteorološka postaja Gomance na nadmorski višini 937 m, kjer pade letno 2.928 mm padavin. V okolici vrha (Velikega Snežnika) lahko glede na ocene (Regijski ..., 1999) pade okoli 4.219 mm padavin. Padavine so razporejene enakomerno preko celega leta, največ jih pade v zimski polovici leta, novembra, decembra in januarja v obliki snega, najmanj poleti, julija in avgusta. Sneg leži na postaji Gomance med 129 in 34 dni na leto, v povprečju pa 86dni (Klimatografija. Število..., 2000). Povprečna letna temperatura je 6,7 °C, povprečna julijska je 15,5 °C in januarska -3,5 °C. Glede na višjo nadmorsko višino so na izbranem območju povprečne temperature za nekaj stopinj nižje in tudi sneg se obdrži dlje, v dneh zaprtih globelih tudi pol leta. Pogosto se pojavlja tudi žled. V velikih kotanjah je prisoten temperaturni obrat. V takih kotanjah so nastala mrazišča, kar se odraža v vegetaciji. Večino Snežnika porašča gozd, prevladuje dinarski gozd jelke in bukve, v mraziščih je v dnu gozd odsoten in ga porašča ruševje. Hidrološko Snežnik uvrščamo v globoki raztočni kras (Habič, 1969). Odtok padavin je razpršen, voda takoj ponikne v podzemlje in napaja vodonosnik v globini. Površinska rečna mreža je odsotna, na površju se pojavljajo samo manjši tokovi, ki so nastali zaradi lokalno ujetih izvirov. Močnejši kraški izviri se pojavljajo ob vznožju Snežnika. Vadozna cona je globoka 1.000 m, vendar se spreminja glede na količino padavin, relief in geološko strukture. Na Snežniku so razvite vse tipične kraške oblike od škrapelj, žlebičev, vrtač do velikih depresij, drag, ki so nastale med kopastimi vrhovi in jame, predvsem brezna .Na Snežniku je znanih okoli 570 jam, prevladujejo brezna globoka do 100 m ali več, med njimi sta najgloblji Brezno treh src (kat. št. 9834), ki je globoko 606 m in Brezno Bogumila Brinška (kat. št. 7299) s 585 m globine. Na izbranem območju se nahaja 9 brezen. Med njimi je najgloblje Brezno v oddelku 40/b ROK (kat. št. 4280), ki je globoko 132 m, ostala brezna imajo globine med 10 in 63 m. Na izbranem območju se nahaja 48 vrtač, ki skupaj pokrivajo 918.161 m2, kar pomeni 51 %ozemlja, njihova gostota je 26 vrtač na km2.Glede na geološko podlago je največja gostota (35 vrtač na km2) in največji delež vrtač (62 %)na belih kristaliziranih apnencih (K22,3), ki gradijo več kot polovico območja. 30 % vrtač se nahaja na ploščastih apnencih z dolomitno brečo (K1,2), ki gradijo 36 % območja, gostota je 25vrtač na km2. Najnižja gostota (20 vrtač na km2) je na apnencih in dolomitih (2K21,2), ki predstavljajo 11 % površja in kjer se nahaja 8 % vrtač. Večina vrtač je globokih med 5 in 60 m in ima premere med 50 in 250 m, povprečna globina je 35 m in premer 146 m. Večina vrtač je velikih do 60.000 m2, večja je samo ena. Največ vrtač (42 %) zavzema površine med 10.000 in 20.000 m2. Povprečna površina je 19.128 m2.Glede na prostornino so vrtače na Snežniku največje od vrtač vseh izbranih območij. Povprečna prostornina je 58.895 m3, največja je 450.422 m3. Večina vrtač zavzema prostornine do 150.000 m3, 25 % vrtač do 10.000 m3, dobra polovica (58 %) ima prostornine med 10.000 in 90.000 m3. Skupaj vse vrtače zavzemajo 2.827.007 m3. Velika razčlenjenost površja se odraža v velikih razlikah med najvišjo in najnižjo točko na obodih vrtač. Višinska razlika je v povprečju 44 m, največja je 90 m in najmanjša 5 m. Vrtače prehajajo znotraj dolov ena v drugo, med doli pa so vmesni zaobljeni grebeni, na katerih se ponekod dviga kopast vrh. Izgled krasa je podoben krasu tipa »cockpit«, vendar v njih ni površinsko tekočih vod proti dnu. Med vrtačami so manjše uravnane površine, kar kažejotudi prerezi območja. Vrtače imajo večinoma lijakasto in kotlasto obliko. Pobočja vrtač so skalnata, v dnu je podorno skalovje in grušč. Podorni bloki, ki so se odkrušili od skladov na robu vrtače in odvalili v dno, so različno veliki in kažejo na intenzivno mehansko preperevanje. Različno debela odeja preperline pokriva površje, iz nje se dvigajo različno debeli skalni čoki, skale, skladi. Gole skale so v drobnem kraško razjedene, predvsem z žlebiči in škrapljami terkorozijskim zajedami, pod mahom in plastjo prsti so zaobljene. Na apnencih in dolomitih so razvite rjave pokarbonatne prsti in rendzine. Pobočja in dna vrtač so porasla z gozdom, v globljih vrtačah je v dnu ruševje. Habič (1991) je v predelu Planinc določil 264 kotanj kotlaste oblike. Dobra polovica jih je širših od 100 m, tri od teh so širše od 400 m in dobra polovica je globljih od 20 m, tri med njimi med 50 in 180 m. Polovica vseh ima prostornino med 50.000 in 72.000 m3. 16 kotlastih vrtač s premerom 400 m in srednjo globino 50 m zavzema 58 % prostornine vseh vrtač. Ljubljansko vrh predstavlja del Pokojiške planote, ki je visoka dinarska planota na zahodnem robu Ljubljanskega barja. Nahaja se v nadmorskih višinah med 500 in 800 m, najvišji vrh je Ljubljanski vrh (819 m). Na severovzhodu in vzhodu se strmo spušča v Ljubljansko barje in dolino Borovniščice, proti jugovzhodu meji na Krimsko višavje, na jugu prehaja v Bloke, proti zahodu se nadaljuje v Logaški ravnik in Notranjsko podolje in na severu v Rovtarsko hribovje. Izbrano območje z vrtačami v velikosti 9 km2 se nahaja na severozahodnem delu Pokojiške planote, v predelu imenovanem Colske doline, ki jo obkrožajo vzpetine Veliki Jesenovec (716m), Mali Jesenovec (699 m), Veliki Lipovec (753), Veliki Trebelnik (815 m) in Kamni vrh(809 m).Prevladuje uravnano površje, ki ga razčlenjujejo kopaste vzpetine in vmesni doli ter vrtače. Med Vrhniko in Borovnico se nahaja strma reber, ki predstavlja tektonsko stopnjo Borovniškega preloma ob kateri je Pokojiška planota dvignjena za 400 do 600 m nad Ljubljanskim barjem. Barska kotlina se je pričela grezati na prehodu pliocena v pleistocen, na kar kaže debelina pleistocenskih sedimentov, istočasno pa se je verjetno tudi obrobje Barja dvignilo (Pleničar,1970, str. 44), po drugačnem mnenju je Ljubljansko barje nastalo šele sredi pleistocena (Šifrer,1984; Vrabec, Fodor, 2006). Ljubljansko barje je umeščeno prečno med Želimeljskim prelomom in snopom prelomov ob njegovem jugozahodnem robu. Ti prelomi so del niza prelomov od Ravenskega preko Sovodenjskega in Borovniškega do Ravniškega preloma, ki se97pri Ribnici naslanja na Želimeljski prelom. Obravnavani niz prelomov tvori z Želimeljskim prelomom bočni izravnalni klin, katerega dinamika še ni raziskana. Imenujemo ga Ljubljanski izravnalni klin (Placer, 2008). Vrhunec premikov ob Želimeljskem prelomu uvrščajo geologi v čas po miocenu (Placer, 2009).Hidrološko je kras zahodnega dela Pokojiške planote pretočni in raztočni kras, v južnem delu tudi kras s ponikalnicami (Habič, 1969). Odtok padavin je razpršen, vode hitro poniknejo v podzemlje, kjer v globini napajajo vodonosnik. Sledilni poskusi so pokazali, da ta vodonosnik hranijo vode, ki poniknejo na širokem zaledju Notranjskega podolja, s Cerkniškem, Planinskim in Logaškim poljem ter Rovtami (Habič, 1985). Prihajajo na dan v izvirih Ljubljanice pod strmo rebrijo v 4 km dolgem stiku jurskih apnencev in kvartarnih naplavin Ljubljanskega barja. Piezometrični nivo je na nadmorski višini 300 m (Habič, 1985), površje Pokojiške planote pa se nahaja na nadmorskih višinah med 500 in 800 m, torej je višinske razlike vsaj 200 m, kar pomeni tudi debelino vadozne cone. Ker gladina kraške vode ne dosega površja, je kras Pokojiške planote globok kras. Planoto Pokojišča gradijo triasni dolomit in jurski apnenci in dolomiti, ki si sledijo od vzhoda proti zahodu. Izbrano območje z vrtačami se nahaja na jurskih apnencih. Srednjeliasni apnenci (J12) so sivi in gosti oolitni apnenci, značilno za te plasti je, da je v njih veliko fosilov. Proti zahodu prehajajo v drobno oolitni apnenec (J1,2) (OGK SFRJ, list Postojna, 1983). Območje Pokojišča pripada Vrhniško-Cerkniški grudi, na kateri prevladuje severozahodna-jugovzhodna smer plasti in prelomov (Pleničar, 1970). Podnebje Pokojiške planote je zmerno celinsko podnebje zahodne in južne Slovenije (Ogrin,1996). Na količino padavin vpliva višja in izpostavljena lega. Na Pokojišču na leto v povprečju pade 1.589 mm padavin, ki so razporejene enakomerno preko celega leta, z rahlima viškoma v novembru in juniju, najmanj padavin pade februarja (Klimatografija Slovenije. Padavine ...,1995). Sneg leži od 9 do 118 dni v letu, povprečno pa 67 dni (Klimatografija. Število dni...,2000).Na 9 km oddaljeni Rakitni, ki leži na enaki nadmorski višini, 787 m, je povprečna letna temperatura 6,8 °C, povprečna januarska je -2,6 °C in julijska 16,2 °C (Klimatografija Slovenije. Temperatura … 1995).Območje porašča mešani gozd. Na izbranem območju so razvite vse površinske kraške oblike, od manjših, škrapelj in žlebičev, do večjih, vrtač in udornic. Za območje je značilna velika gostota jam. Prevladujejo stopnjasta brezna z globinami med 30 in 70 m, najgloblje je Matižljevo brezno (kat. št. 662),ki je globoko 97 m. Na izbranem območju se nahajajo tudi tri udornice (Stepišnik, 2006). Na podlagi ostankov jam freatičnega tipa velikih dimenzij in večjih brezstropih jam zapolnjenih z ilovnatim sedimentom, in glede na lego visoko nad današnjim piezometričnim nivojem, Stepišnik (2006) sklepa, da so to fosilne udornice, ki so nastale v drugačnih hidroloških razmerah kot so današnje. Od površinskih kraških oblik so najbolj številne vrtače. Na izbranem območju se nahaja 418 vrtač, povprečna gostota je 46 vrtač na km2, na nekaterih delih tudi 70 vrtač na km2.Pojavljajo se na površju za nakloni do 15°. Največja gostota, 64 vrtač na km2, je na naklonu 2°–5°, na najbolj ravnih predelih z naklonom 0°–2° je gostota nižja, 54 vrtač na km2, gostota pada tudi na površju za nakloni nad 5°. Vrtače se pojavljajo na naklonih do 15°, vidna je navezanost vrtač na nižje naklone.100Glede na kamnino so na vseh litoloških enotah približno enake gostote med 43 in 48 vrtač nakm2. Na gostem in oolitnem apnencu (J1,2 ) in na bituminoznem zrnatem dolomitu (J11) je gostota 48 vrtač na km2, na apnencu in oolitnem apnencu (J31,2) 45 in kjer se menjavata apnenec in dolomit (J12) je gostota 43 vrtač na km2. Največji delež vrtač je na gostem in oolitnem apnencu (J1,2), 56 % vrtač, in najmanjši na zrnatem dolomitu, 4 %. Večina vrtač (87 %) ima globine do 10 m in premer med 20 in 100 m, 13 % vrtač pa je večjih, z globino med 12 in 20 m ter premerom med 80 in 160 m. Večina vrtač ima premer do 100 m, dobra polovica (63 %) do 60 m, povprečen premer je 59m. Vrtače na Pokojiški planoti so globoke v povprečju 7 m, večina vrtač je globokih med 2,5in 10 m, največ med 5 in 7,5 m. Plitvih vrtač z globino do 2,5 m je malo. Večina vrtač (92 %)ima površine do 7.000 m2, v povprečju pa 3.294 m2. Vrtače zavzemajo 23 % površja. Koeficient korelacije je 0,78.Koeficient korelacije med premerom in globino vrtač je 0,78, kar pomeni močno pozitivno korelacijo. V površju je opazna razlika med drobno oolitnimi in gostimi oolitnimi apnenci. Površje je na prvih manj skalnato. Večji delež površja zavzema sklenjena odeja prsti, iz nje se dvigajo posamezne skale do višine 50 cm. Skale porašča mah, predvsem tam, kjer območje porašča večji delež smrek. V vrtačah na gostih oolitnih apnencih plasti bolj sklenjeno in v večjem obsegu izdanjajo iz preperline in jih razčlenjujejo škraplje. Višina izdankov je tudi 1 m. Na drobno oolitnih apnencih (J1,2) pokriva površje debelejša plast preperline. Vrtače so večinoma skledaste oblike. Dno je konkavno in brez ostrega roba prehaja v pobočja, pokriva ga debela plast preperline. V izbrani vrtači sta severno in zahodno pobočje sta brez večjih skal. Južno pobočje vrtače sestavljajo prekinjeni izdanki plasti, ki jih razčlenjujejo škraplje, pokriti so z mahom, tako daje pod njim površina skal biogeno korozijsko razjedena. Povprečen naklon pobočij v vrtači je22°, južno pobočje ima največji naklon, 28°, severno je najbolj položno, z naklonom 16°, tu je tudi najdebelejša plast preperline. Plasti vpadajo proti jugu (smer 185°) pod kotom 15°. Med visokimi dinarskimi planotami je v tektonski jarek poglobljeno Ribniško-kočevsko podolje. Del tega podolja predstavlja Kočevsko polje, ki se nahaja med Stojno in Malo goro. Proti severu prehaja v Ribniško polje, na jugu se konča pri Mozlju, podolje pa se nadaljuje v Rajndolsko podolje proti Kolpi. Glede na to sklepa Melik (1931, 1959), da je s Kočevskega polja površinsko odtekala reka proti Kolpi. Šahen izkazuje značilnosti nizkega dinarskega krasa, vendar ga zaradi prikaza na območju med visokimi dinarskimi planotami obravnavamo med izbranimi območji visokega dinarskega krasa. Najobsežnejšo regionalno-geografsko študijo območja Kočevskega polja je izdelal Kranjc (1972).Izbrano območje z vrtačami se nahaja v osrednji Sloveniji, na Kočevskem polju vzhodno od Livolda, v predelu imenovanem Šahen. Kočevsko polje je z 72 km2 velikim dnom največje kraško polje v Sloveniji. Skupaj z Ribniškim tvori Ribniško-kočevsko polje in enega največjih ravnikov (poleg belokranjskega in krškega) v Sloveniji v velikosti 100 km2. Šahen je del vrtačaste terase v dnu polja, ki se vleče po vzhodni strani Ribniško-kočevskega polja, na ribniški strani se imenuje Vrtače, na kočevski Šahe. Večina obravnavanega območja se nahaja na nadmorski višini med 450 in 500 m, v severovzhodnem delu se dvigne površje do562 m. Površje je uravnano, razčlenjeno s plitvimi vrtačami. Značilno za celoten ravnik je uravnano površje. Povprečen naklon površja na izbranem območju je 2°, nakloni do 10° se pojavljajo le na severovzhodu in v osrednjem delu, kjer je nižji kopast greben, ki se dviga 15m nad okolico. Uravnavanje površja sta omogočila Kolpa, ki je pred nastankom kanjona zadrževala kraško vodno gladino v isti višini, in vodno neprepustni pliokvartarni sedimenti pri Kočevju (Gams, 2003). Geotektonsko pripada območje Zunanjim Dinaridom. Ribniško-kočevsko podolje je nastalo v prelomni coni med želimeljskim na vzhodni in mišjedolskim prelomom na zahodni strani. Prelomna cona je verjetno nastala v oligocenu. Preko polja poteka še vzporeden dinarski prelom, ki je imel odločilno vlogo pri nastanku pliocenskega bazena (Germovšek,1962 cv: Kranjc, 1972). Severno od Kočevja, pri Šalki vasi, se nahaja 7 km2 velik pliocenski bazen, v okviru katerega je preko 250 m globoka premogovna kadunja z miocenskimi in pliocenskimi sedimenti. Pliocenski sloji predstavljajo razvodje med Kolpo in Krko. Del vod s teh sedimentov odteka v Rinžo, ki je glavni vodotok na Kočevskem polju, proti Kolpi, del vod pa ponika med Klinjo in Šalko vasjo, kjer je ponorno območje v okolici Željenskih jam, ki se podzemeljsko odtakajo proti izvirom Radeščice in naprej v Krko (Novak, 1970, 1974). Hidrološko je Kočevsko polje sestavljeno polje. Na zahodni strani polja izvira Rinža in se pretaka po pasu jurskega dolomita do ponorov na stiku z apnencem pri Črnem potoku, ta del14Že samo ime Šahen izvira iz kočevarskega Schachen, kar pomeni vrtače, ali iz besede Schuche, kar pomeni v kočevarskem narečju dolgo kotanjo, manjši jarek (Melik, 1959, str. 457).107je prelivno polje, preostali, večinski del je obrobno polje, z odtokom s pliocenskih in kvartarnih sedimentov v kraško sosedstvo. Na območju Kočevskega polja je zmernocelinsko podnebje zahodne in južne Slovenije (Ogrin, 1996). Najbližja meteorološka postaja izbranemu območju je v Kočevju, kjer pade letno 1.523 mm padavin, ki so enakomerno razporejene preko celega leta z viškom v108novembru. Povprečna letna temperatura je 8,3 °C, povprečna julijska temperatura je 18,1 °C, povprečna januarska temperatura je -1,6 °C. Sneg obleži med 18 in 127 dnevi, v povprečju 72dni (Klimatografija Slovenije. Količina padavin, Temperatura zraka, 1995; Klimatografija Slovenije. Število dni s snežno odejo, 2000).Tla so rjava pokarbonatna in plitva do srednje globoka, deloma sprana (Kranjc, 1972), poraščajih mešani gozd s prevlado smreke, kar je posledica pogozdovanja. Uravnano površje Šahna v drobnem razčlenjujejo vrtače, nižja obla slemena in kopasti vrhovi ter vmesne lokalne depresije. Udorne vrtače se pojavljajo samo v začetku podzemnega toka vode, ki ponikne v Željenskih jamah. Šahen je podzemeljsko manj prevotljeno ozemlje s plitvimi brezni in brez obsežnejših jam plitvo pod površjem. Na območju Šahna je 14 brezen, ki večinoma so globoka med 7 in 35 m. Najgloblje je Brezno 1 pri Treh križih (kat. št. 1721) z globino 78 m. V dnu, ki se nahaja se na nadmorski višini 442 m, se občasno pojavlja voda podzemljskega toka Rinže (Novak, 1962 cv: Kranjc, 1972). Tako višino dosega ob visokih vodah, zato lahko sklepamo, da se vode pod Šahnom pretakajo vsaj 60 m pod površjem. Ostale jame v enaki višini so plitva in zasuta brezna na obrobju polja (Kranjc, 1972). Prevladujoča reliefna oblika so vrtače. Po štetju na karti 1 : 25.000 je v Šahnu v severnem delu 200 vrtač na km2, v južnem delu pa 179 vrtač na km2 (Kranjc, 1972, str. 159). Na izbranem območju v velikosti 8,9 km2 se nahaja 940 vrtač, povprečna gostota je 106 vrtač nakm2.Vrtače se nahajajo na površju do naklona 10°, večina do naklona 5°. Največja gostota vrtač jena naklonu 0°–2°, 118 vrtač na km2, in z naraščanjem naklona pada. Na naklonu 2°–5° je gostota vrtač 100 vrtač na km2 in na naklonu 5°–10° 60 vrtač na km2. Tudi glede na delež vrtač je slika enaka, največji delež, 63 %, vrtač se nahaja na ravnem površju do 2°, na naklonu5°-10° se nahaja samo 6 % vrtač. Šahen gradijo različni kredni apnenci in dolomiti, apnenčaste breče in dolomitne breče. Seka ga tudi gosta mreža prelomov v dinarski smeri. Na manjšem območju v velikosti 1,8 km 2 sem morfometrično analizirala 179 vrtač, ki skupaj zavzemajo 13 % površja. To manjše območje se nahaja v osrednjem delu izbranega območja, na nadmorskih višinah med 450 in 500 m in zavzema nižje kopasto sleme, ki ga gradijo štiri različne litološke enote. Od vzhoda proti zahodu si sledijo v nekaj sto metrskih pasovih plastoviti apnenci intramikritnega tipa (K15), vrakonski sedimenti (K1-2), ki jih predstavljajo dolomitne breče in dolomiti z apnenčastimi brečami in apnenci, sledijo še dolomitne breče in dolomiti z apnenci (K21) in apnenci mikritnega tipa (K22) (OGK SFRJ, list Delnice, 1985). Glede na kamnino so najgostejše vrtače na dolomitnih brečah in dolomitu z apnencem (K21), 89 vrtač na km2, na apnencih mikritnega tipa (K22) je gostota 83 vrtač na km2, na plastovitih apnencih intramikritnega tipa (K15) je gostota 38 vrtač na km2, najnižja je gostota vrtač na vrakonskih sedimentih (K1-2), 25 vrtač na km2, na tem delu je tudi največji naklon površja. Hkrati pa se na vrakonskih skladih pojavljajo največje vrtače s povprečno površino 2.215 m2,najmanjše vrtače pa so na apnencih mikritnega tipa (K22), kjer je povprečna površina vrtač904 m2. Vrtače v Šahnu zavzemajo površine med 211 in 5.783 m2, povprečje je 1.392 m2. Večina vrtač zavzema površine do 4.500 m2, večji sta samo dve vrtači. 60 % vrtač je velikih med 500 in1.500 m2. Pod 500 m2 ima površine samo 9 % vrtač.110Prevladujejo vrtače, ki so globoke do 10 m in imajo premere med 20 in 80 m. Vrtače v Šahnu so v povprečju globoke 5 m. Večina (97 %) vrtač ima globino do 10 m, najgloblja je globoka 12 m. Največ vrtač, skoraj polovica (48 %), je globokih med 2,5 in 5 m, zelo plitvih, pod 2,5 m je 10 % vrtač, enako kot s površino do 500 m2.Povprečje premerov vrtač v Šahnu je 40 m, najkrajši je 16 m in najdaljši 90 m. Večina vrtač ima premer do 80 m, več kot polovica (57 %) ima premer med 20 in 40 m. Povprečna prostornina vrtač je 540 m3, skupaj obsegajo 96. V povprečju je višinska razlika med najvišjo in najnižjo točko na obodu 4,2 m, kar pomeni, daje površje, na katerem se vrtače nahajajo bolj uravnano. Izbrana vrtača v Šahnu se nahaja na plastovitih apnencih mikritnega tipa (K15). Dno je široko, konkavno, pokrito z debelo plastjo prepreline in počasi prehaja v pobočja. Na severni strani je prehod iz vrtače v okolico zelo položen, tudi naklon tega pobočja je najmanjši (10°).Pojavljajo se posamezne skale in izdanki skladov, ki so visoki največ do 50 cm. V vzhodnem, zahodnem in južnem pobočju izdanjajo prekinjeni skladi, ki so visoki med 50 in 70 cm. Razčlenjujejo jih škraplje. Najbolj strmo je južno pobočje 22°, povprečen naklon v vrtači je 15,5°. Skladi vpadajo v smeri 260° pod kotom 30°. Kras ali Tržaško-komenska planota je obsežna kraška planota nizkega primorskega krasa na jugozahodu Slovenije, skrajni severozahodni del planote sega tudi v Italijo. V dinarski smeri (SZ–JV) se razprostira med Tržaškim zalivom, Goriško ravnino, Vipavsko dolino in Brkini, proti jugu se nadaljuje v Matarsko podolje in Slavniško pogorje (Habič, 1991, Gams, 2003).Predstavlja skrajni severozahodni del Dinarskega krasa. Celotno ozemlje planote je 40 km dolgo in 13 km široko, obsega okoli 440 km2 površine (Kranjc, 1997). Prevladuje obsežno uravnano površje na nadmorskih višinah med 200 in 600 m, ki rahlo visi od jugovzhoda protiseverozahodu. Izbrani območji z vrtačami se nahajata v severnem delu Krasa, v Brestoviškem dolu in na ravniku pri Volčjem. V geološkem pogledu je Kras antiklinala zgrajena iz apnencev in dolomitov kredne in paleocenske starosti (Buser, 1973), ki se nahaja med dvema flišnima sinklinalama. Najstarejše kamnine, spodnjekredni apnenci, so v osi antiklinale v Volniško-Taborskih brdih. Fliš deluje za karbonatne kamnine kot nepropustna pregrada. V južni sinklinali leži Tržaški zaliv, v severovzhodni Vipavska dolina. Novejša literatura (Jurkovšek in sod., 1996; Jurkovšek, 2008,2010) razvršča kredne kamnine na Krasu glede na litološke podobnosti in starost v geološke enote-formacije, ki so poimenovane po krajih na Krasu, kjer so določeni tipi kamnin najznačilnejši: Brska, Povirska, Repenska, Komenska, Sežanska, Lipiška in Liburnijska formacija. Po geotektonski delitvi pripada Kras Tržaško-Komenski antiklinali (Buser, 1973; Placer,2007, 2008), oziroma Komenski narivni grudi (Placer, 1999). Nahaja se v Zunanjedinarskem naluskanem pasu (Placer, Vrabec, Celarc, 2010). Tektonski razvoj območja je od poznega terciarja močno pod vplivom premikanja Jadranske mikroplošče proti severu. Podrivanje se je končalo pred šestimi milijoni let, sledila mu je rotacija plošče, ki so jo spremljali dviganje, gubanje in nastanek razpornih (pull-apart) struktur (Vrabec, Fodor, 2006).O nastanku planote Kras je bilo napisanih več razlag. Po eni naj bi bila pred fluvialno fazo morska faza, ki je oblikovala abrazijske nivoje, po drugi je v predkraški fazi čez ves Kras tekla reka Reka kot Paleotimava, na južni strani je iz Podgrajskega podolja pritekala druga reka, kije uravnavala Nabrežinsko-Bazoviški ravnik. V pontiku je začela Paleotimava ponikati, kar je omogočilo razvoj krasa (D'Ambrosi, 1960, 1963, 1966, 1967; D'Ambrosi, Legnani, 1965;D'Ambrosi, Forti, 1967). Da so površje Krasa oblikovale površinsko tekoče reke, so menili tudi slovenski geomorfologi (Melik, 1960; Radinja, 1966, 1968, 1974, 1986). Potrditev za to so videli v najdbi nekarbonatnih prodnikov (Radinja, 1967, 1968, 1974, D'Ambrosi, Forti, 1967;D'Ambrosi,Legnani, 1965). V naslednji fazi naj bi potoki, ki so pritekali s preostalih flišnih krp na obrobnih vzpetinah v podnožju izdelali manjše depresije in ob ponorih jame. Pravo zakrasevanje naj bi se začelo konec pliocena (Maucci, 1953, 1955). Površje v okoliškem flišu je erozija znižala predvsem v pleistocenu (Radinja, 1974). Habič je razlagal relief Krasa kot posledico strukturne zgradbe ozemlja, ki je nastala predvsem z neotekonskimi aktivnostmi (Habič, 1984b).Na novo interpretacijo fluvialnih sedimentov na krasu je opozoril Mihevc (2007). Alohtoni fluvialni sedimenti na površju Krasa, razen tistih, ki se nahajajo v oblikah kontaktnega krasa, izvirajo iz brezstropih jam. Te so najstarejši kraški element v kraški pokrajini, vse starejše oblike je že odstranila denudacija. S pomočjo geomorfološke primerjalne metode, paleomagnetne in paleontološke datacijske metode so datirali starost sedimentov v brezstropih jamah na 2-6 milijonov let (Mihevc, 2001, 2007, 2009). Na podlagi detajlne geomorfološke analize oblik kontaktnega krasa, analiz brezstropih jam in datiranih sedimentov Mihevc (2007, 2009) sklepa, da se je zakrasevanje na Krasu začelo po miocenu.117Na Krasu so razvite vse kraške površinske oblike. Veliko je drobnih površinskih oblik na golih sklanih površinah, od večjih so značilne številne vrtače in doli, suhe doline ter kopasti vrhovi. Najštevilčnejše kraške oblike so vrtače, ki dosegajo gostote med 20 in 180 vrtačami na km2(Gams, 2003, str. 260). Na Krasu vlada zaledno submediteransko podnebje (Ogrin, 1996). V Komnu je povprečna letna temperatura 11,6˚C,srednja januarska temperatura je 2,4 ˚C in srednja julijska temperatura je 20,8˚C. V povprečju pade na leto 1.645 mm padavin, ki so enakomerno razporejene preko leta, z viškom jeseni (vpliv morja) in drugim viškom med pomladjo in poletjem (vpliv celine). Zima je suha, poletje še bolj. Zaradi visokih temperatur veliko padavin tudi izhlapi, kar pomeni visoko evapotranspiracijo. Prst se žepasto zajeda v številne razpoke in skalne žepe. Razvita je prst jerovica, ki je na apnencu z roženci (npr. Komenski) bolj kisla in peščena, imenovana kremenica, na čistejših apnencih se je razvila ilovka. Na Krasu so razviti še drugi tipi prsti kot so rendzina in rjava pokarbonatna prst. Naravna vegetacija je populacija hrasta. V 18. in 19. stoletju je bila to gola pokrajina, zaradi česar je kras pomenil med drugim tudi golo, kamnito pokrajino, vendar se je v 19. stoletju izvajalo pogozdovanje s črnim borom po Resslu, danes pa je večina Krasa v zaraščanju. Hidrološko je Kras globoki kras, pretočno-raztočnega tipa (Habič, 1969). Vodonosnik Krasa, ki napaja izvire Timave pod Grmado, tvorijo poleg padavin številni alogeni dotoki. Kraška podzemljska voda se iz različnih smeri steka proti izvirom Timave in proti črpališču v Brestovici (Novak, 1992). Manjše vode pritekajo s Slavinskega ravnika, z Brkinov in Senožeškega podolja. Talna voda vteka v Kras tudi s prodnih nanosov v Soškem polju (Habič,1990). Največji alogeni dotok predstavlja reka Reka, ki ponika v jugovzhodnem delu v Škocjanskih jamah in teče podzemsko pod Krasom proti izvirom Timave. Podzemni tok reke Reke je poleg Škocjanskih jam dostopen še v Kačni jami, v Jami 1 v Kanjaducah pri Sežani, v Breznu v Stršinkni dolini pri Orleku, v Labodnici pri Trebčah ter v Jami Lazarja Jerka (Lazzaro Jerko) pri Repentaboru (Peric, 2006; Gabrovšek, Peric, 2006). V Kačni jami se najnižje pojavi na nadmorski višini 154 m, sledovi poplav v jami kažejo, da se dvigne tudi do280 m (Mihevc, 2001). Nad jamo je površje na Divaškem Krasu v višini 235 m, torej teče reka Reka 250 m pod površjem. Proti izvirom se debelina skladovnice nad podzemno reko zmanjšuje. V Brestoviškem dolu je zajetje za vodovod z vrtino, ki črpa vodo že iz freatične cone, na višini 36 m pod morsko gladino. Voda v vrtinah niha od 2 do 7 m nadmorske višine, okrog Brestovice od 2 do 16 m nadmorske višine (Habič, 1985). Na njo vpliva tudi plimovanje(Krivic, 1982). Dno najnižje vrtače pa se nahaja na nadmorski višini 60 m, torej sega najvišji nivo vode 44 m pod površje. Izbrano območje z vrtačami v Brestoviškem dolu obsega 3,1 km2 med 60 in 250 m nadmorske višine. Brestoviški dol se nahaja na severozahodnem delu planote Kras, med uravnanim svetom Kostanjeviškega Krasa in Volniškimi brdi, zahodno od naselja Gorjansko. To je suha118dolina, tektonskega nastanka ob Brestoviškem prelomu. Poteka v smeri V–Z, dno visi proti zahodu in doseže najnižje nadmorske višine pri Doberdobskem jezeru, 49 m nad morjem. Jedel večjega dola, Velike doline, ki se pričenja pri Danah in sledi Divaškemu prelomu proti severozahodu do Gorjanskega, kjer se usmeri proti vzhodu v Brestoviški dol. Površje Velike doline se znižuje proti severozahodu, na vzhodni strani jo spremlja strmo pobočje, ki se na več delih imenuje Reber. Brestoviški dol ima razgibano dno z malo ravnega sveta. Dno je na najnižjem delu široko med350 in 400 m. Severno pobočje, Reber, se strmo dviga z nakloni med 15° in 30° do nadmorske višine 200 m, kjer se prevesi v uravnano površje Kostanjeviškega Krasa. Na jugu se površje zložneje (naklon med 10° in 15°) dviga v sleme z uravnanim vrhnjim delom iz katerega se dvigajo zaobljeni vrhovi, ki dosegajo nadmorske višine med 200 in 300 m: Grofovi hribi, Grmada (324 m) na italijanski strani, Bazgov vrh (207m), Sleme, Ostri vrh (215m). Povprečen naklon površja izbranega območja je 8°. O nastanku Velike doline so mnenja različna. Po mnenju Melika (1960) je del suhe doline, ki naj bi nastala z erozijo Notranjske Reke, preden je zakrasela in predstavlja njeno strugo. Po drugi razlagi so dol poglobili lokalni pleistocenski potoki z dolomitnega ozemlja Valovice, po kateri poteka državna meja (Gams in sod., 1971). Po tretji domnevi pa je neotektonskega nastanka (Habič, 1981c).Po mnenju Gamsa (1998b) je Brestoviški dol mlajšega nastanka kot kostanjeviški ravnik. Sledile so faze gubanja, narivanja in podrivanja, v katerih je nastala antiklinala, ki je bila kasneje deformirana. Uravnano površje na Krasu je nastalo po tem, ko so bile v oligocenu in miocenu z erozijo odstranjene eocenske plasti. Severno in južno od Krasa so s flišnega ozemlja dotekale vode in skupaj s padavinsko vodo erodirale in korodirale kamnine. Skupaj s flišnim obodom se je korozijsko zniževal tudi kraški ravnik, ki je najstarejša reliefna enota na Krasu. Na prehodu iz miocena v pliocen, ali sredi pliocena, se je začela faza okrepljenega tektonskega razčlenjevanja prej uravnanega površja, zaradi rotacije Jadranske mikroplošče v nasprotni smeri urinega kazalca. Ob pretežno navpičnih tektonskih linijah so se začele grudena Krasu različno intenzivno dvigovati ali ugrezati (Buser in sod., 1989, Placer, Vrabec,Celarc 2010). Ob teh premikih je nastal tudi Brestoviški dol z ugreznitvijo severnega krila (Jurkovšek, 2010).Izbrano območje z analiziranimi vrtačami se nahaja v dnu in na pobočjih Brestoviškega dola. Dno se nahaja v višini med 60 in 80 m, pobočja pa se na severu dvignejo do višine 250 m in na jugu do 200 m nad morjem. Severni del območja gradijo plastnati apnenci Brske formacije (BF/K1), južni del pa plastnati apnenci Povirske formacije (PF/K1,2), manjši del med njima je dolomiten v obeh formacijah. Plasti vpadajo proti jugu in jugovzhodu pod koti med 20° in 30° (Jurkovšek, 2008). Preko severnega pobočja Brestoviškega dola (Reber) poteka Brestoviški prelom, ki se odcepi od Divaškega pri Gorjanskem. Divaški prelom poteka severneje, preko naselja Klanec pri Komnu in se mimo Opatjega sela nadaljuje v Italijo na Doberdobski kras (Jurkovšek, 2008). Površje v dnu dola je uravnano, razčlenjujejo ga kraške kotanje. Debelejša plast prsti je v vrtačah, v njihovi okolici iz plitve plasti prsti molijo različno visoke skale, ponekod tudi manjši izdanki skladov, ki jih na vrhu razčlenjujejo predvsem žlebiči in škavnice. Na nekaterih delih je izpostavljena celotna plast kamnine, tam nastajajo škrapljišča (globine nekaj decimetrov), ki so ponekod razpadla v griže. Na dolomitu je površje manj kamnito, z debelejšo plastjo prsti, kar se vidi tudi v izrabi tal. Morfometrično sem analizirala 83 vrtač. Povprečna gostota na celotnem območju je 26 vrtač na km2. Skupna površina, ki jo pokrivajo vrtače, je 233.068 m2, kar predstavlja 7 % območja. To se ujema z analizami vrtač na preostalem Krasu. Na Divaškem Krasu je Mihevc (1998a) ugotovil gostoto 25 depresij na km2 površja na paleogenskih apnencih in pobočjih, na krednih apnencih pa je gostota dosegla tudi 240 vrtač na km2. Vrtače pokrivajo 7 %, udornice 4 %celotnega površja. Ravbar in Zorn (2003) sta na Divaškem Krasu ugotovila povprečno gostoto 38 vrtač na km 2,največja znaša tudi 230 vrtač na km2, vrtače pokrivajo 6,4 % površja območja. 90 % vrtač se pojavlja na površju z naklonom do 10°. Največji delež (44,5 %) in tudi najvišja gostota vrtač (82 vrtač na km2) sta na površju z naklonom 0°–2°, z naraščanjem naklona upadata (Ravbar ,Zorn, 2003).Južno od naselja Povir je bila ugotovljena gostota 88 vrtač na km2. Zavzemajo 12 %analiziranega površja (Popit, 2004).Povprečna gostota na območju pri Krajini vasi je 64 vrtač na km2 (Gams in sod., 1971). Na Doberdobskem Krasu je gostota vrtač med 20 in 50 vrtačami na km2, povprečna gostota je 24 vrtač na km2. Na paleogenih in eocenskih apnencih jih ni, goste so na krednih apnencih. Povprečno zavzemajo 5 % površja (Radinja, 1969). Vrtače v Brestoviškem dolu so razporejene po dnu dola in na višje ležečem uravnanem slemenu. Na razporeditev in gostoto imata očiten vpliv litologija in naklon površja. Na dolomitu ni vrtač, pojavljajo se samo na apnencih, tu pa njihovo razporeditev narekuje naklon. Večje vrtače so v dnu dola. Pojavljajo se do naklona 10°. Največji delež vrtač (44 %) se nahaja v razredu med 2°–5°, skoraj enak delež vrtač je tudi na 5°–10°, najmanjši delež vrtač je v razredu z naklonom do 2°, gostota vrtač je drugače razporejena, najbolj goste so na naklonu 2°–5°, in skoraj toliko tudi na 0°–2°, najnižja gostota je na naklonu 5°-10°. Vrtače zavzemajo med 260 m2 in 20.048 m2, povprečna površina vrtače v Brestoviškem dolu je 2.808m2.Večina vrtač ima površine do 4.000 m2, polovica (52%) do 2.000 m2, največ (17%) jih je med 1.500 in 2.000 m2.Prevladujejo vrtače s premeri med 20 in 80 m in globinami med 2,5 in 10 m. Štiri vrtače pa so večje, s premeri med 120 in 170 m in globinami med 12 in 21 m. Najdaljši premer vrtače meri 168 m, najkrajši 18 m, povprečje je 54 m. Glede na globino je najgloblja vrtača globoka 21,5 m, najplitvejša pa 2,2 m, povprečje je 6,7m.Po prostornini največja vrtača zavzema 28.254 m3, najmanjša pa 44 m3, povprečje je 1.712 m3. Večina vrtač zavzema prostornine do 3.000 m3, največ vrtač pa ima prostornino do 500 m3.Skupaj zavzemajo 142.081 m3. Na Divaškem krasu (Mihevc, 1998a) ima večina vrtač premer do 50 m in globino 5-8 m, 15 % vrtač je srednjih velikosti, s premerom med 100 in 200 m in globinami do 30 m. Največje vrtače imajo premer med 200 in 400 m in so globoke med 30 in 80 m, za njih Mihevc (1998a) predvideva, da so udornega nastanka. Zorn in Ravbar (2003) sta ugotovila povprečno površino vrtač 1.709 m2 in povprečna globina3,7 m. Površine vrtač pri Povirju se gibljejo med 22 m2 in 5.948 m2, z aritmetično sredino 1.485 m2.Povprečna vrtača ima tako dolgo os dolgo 46 m in kratko 36 m, povprečna globina vrtač je 7m (Popit, 2004). Iz meritev 56 vrtač pri Krajni vasi so bile izračunane dimenzije »tipične vrtače«: daljša osmeri 72 m, krajša os pa 57 m, globina vrtače je 5,4 m (Gams in sod., 1971). Glede na indeks okroglosti so vrtače v Brestoviškem dolu v povprečju okrogle, s povprečnim indeksom 0,95. Popolnoma okrogle vrtače imajo indeks 1, večje je odstopanje indeksa okroglosti od 1, manj je vrtača okrogla. Po usmeritvi najdaljše osi ima največ vrtač v Brestoviškem dolu smer S-J, kar je prečno na smer samega dola. Taka usmeritev vrtač je verjetno posledica usmeritve Brestoviškega dola v smeri V-Z in lege vrtač na prehodu dna dola v pobočja. Vrtače se podaljšujejo navzgor po pobočju dola in v njih potekajo na teh pobočjih aktivni procesi premikanja preperline proti dnu vrtač. To pobočje je tudi bolj strmo in poteka navpično na smer skladov. V vrtačah v Brestoviškem dolu je močno prisoten antropogeni vpliv. Danes je sicer večina nekoč obdelanega ozemlja v zaraščanju in zaradi tega tudi težko prehodno. Večina vrtač je delanih, kar pomeni, da imajo nasuto dno z otrebljenim kamenjem s pobočij in okolice, čez pa je nasuta prst, tako da je dno ravno. Veliko vrtač, ki niso bile izrabljene v kmetijske namene, so bile prekopane za zaščito v času prve svetovne vojne, ko so tukaj potekali boji med avstro-ogrsko in italijansko vojsko. Tako so poleg suhih kraških zidov in škarp pogostejši objekti v vrtačah ostanki nekdanjih kavern in drugih vojaških objektov ter izkopani rovi. Tiso lepo vidni na senčenem DMV lidarskih podatkov (poglavje 8).Vrtače so razporejene tako, da je med njimi prostor in ne prehajajo ena v drugo. Prehod iz vrtače v okolico je postopen. Prehod med dnom in pobočji vrtače, pa oster, saj rob dna obkroža po navadi zid, ali škarpa. Izbrana vrtača je delana vrtača z ravnim dnom, ki ga obkroža kamniti zid. Kamniti zidovi so tudi na severnem in zahodnem pobočju vrtače, na severovzhodnem pobočju ko škarpa.125Skupna dolžina zidov je 160 m, pri povprečni debelini 70 cm in višini 75 cm vsebujejo 84 m3kamenja.Dno, pravokotne oblike je očiščeno rastja, pobočja za zidovi prerašča grmovje. Plast prsti v dnu je debela. V jugozahodnem pobočju vrtače izdanjajo zvezni skladi do višine 1 meter, na preostalih pobočjih vrtače pa prekinjeni skladi do višine 30 cm. Povprečen naklon pobočij v vrtači je 22°. Zahodno, severno in vzhodno pobočje so približno enako strma (med 19° in 20°). Južno pobočje je daljše in strmejše z nakloni od 25° do 26° . Plasti vpadajo proti jugovzhodu, pod kotom 25°.V vrtačah pri Krajni vasi je srednji izmerjeni naklon pobočij 17,6°, najmanjši izmerjeni naklon pobočij 13° (Gams in sod., 1971).  Drugo izbrano območje na Krasu v velikosti 3,5 km2 se nahaja na Komenskem Krasu, južno od Komna in zahodno od Volčjega Grada med 240 in 260 m n. v. Morfološko zajema izbrano območje uravnano površje v različnih krednih apnencih. Prevladujoči nakloni površja so do 5°, višji nakloni so le v pobočjih posameznih globljih vrtač, z nakloni tudi do 20°. Južni del območja je razvit v gostem plastovitem apnencu Povirske formacije(PF/K1,2), večino območja gradijo t. i. Komenski skladi, ki jih predstavljajo ploščasti apnenci z gomolji in lečami rožencev (K22) (Jurkovšek, 2008). Bronastodobno gradišče pri Volčjem Gradu pomeni, da je bilo območje poseljeno že v bronasti dobi, na vaški cerkvi je vzidana rimska nagrobna plošča, kar kaže na kulturno kontinuiteto območja (Mihevc, 2005). Že dolgo prisoten antropogen vpliv je opazen tudi v površju. Na Komenskih skladih je nastala preperlina, ki je osnova za plitvo plast prsti. Skale, ki so molele iz prsti, so odbili in očistili površje. Očiščeno kamenje je bilo zloženo v škarpe, zidove, suhe groblje, ali pa so ga pokopali v dna vrtač, nekaj so ga uporabili tudi pri gradnji hiš. Na predelih, kjer je več preperline, so uredili njive ali travnike. Več prsti je v vrtačah, ki so prevladujoča površinska oblika. Skoraj vse vrtače so bile nekoč obdelane, njihova dna so izravnana in pobočja očiščena kamenja. V povprečju so vrtače med seboj oddaljene 105 m, med njimi je ravno površje, nad katerega sesamo ponekod, kjer površje ni bilo očiščeno, dvigajo večje skale. Prehodi iz vrtač v okoliško površje so postopni. V bližini Volčjega Grada se nahajata dve udornici, Žigonji dol in Volarija, ki sta globoki 75 in36 m, ter imata premer 155 in 150 m (Stepišnik, 2006), južno od območja poteka suha dolina. Na golih skalnih površinah so prisotni dežni žlebiči, škavnice, škraplje, na izkopanih skalah so sledovi subkutanih korozijskih oblik. Na območju so številni opuščeni vinogradi, njive, travniki in pašniki, ki se zaraščajo. O višini gladine kraške vode priča podatek, da v Preserski jami pri Komnu zalije visoka voda spodnje dele do nadmorske višine 210 m (Habič, 1985). Vhod v brezno je na nadmorski višini 285 m, torej sega gladina kraške vode do 75 m pod površjem. Na območju sem analizirala 120 vrtač, od tega jih je 32 (26,6 %) v Komenskih skladih, ostale vrtače (73,4 %) so v skladnatih, plastovitih apnencih Povirske formacije. Povprečna gostota vrtač na območju je 34 vrtač na km2. Vrtače skupaj pokrivajo 587.331 m2,kar pomeni 16 % ozemlja. Glede na naklon je največja gostota vrtač na naklonu 0°-2°, 38 vrtač na km2, na naklonu 2°-5°je gostota 19 vrtač na km2. Glede na kamninsko podlago je na plastnatih apnencih nekaj višja gostota, 33 vrtač na km2, kot na Komenskih skladih, 25 vrtač na km2.Prevladujejo vrtače z globinami med 2,5 in 17 m in premeri med 20 in 140 m. Povprečna globina vrtač pri Volčjem Gradu je 6,5 m. Skoraj polovica vrtač (42,5 %) je globokih med17V celotni katastrski občini Volčji Grad je Mihevc (2005) ugotovil skupno dolžino zidov 94,25 km, oziroma19,4 km na km2, in izračunal, da je bilo na celotnem ozemlju odstranjenega 9.812 m3 z vsakega km2 površja.1282,5in 5 m. Povprečen premer vrtač pri Volčjem Gradu je 73,5 m, 78 % vrtač ima premer med 25 in 100 m, največ vrtač (32 %) med 50 in 75 m. Mihevc (2005) je na območju katastrske občine Volčji Grad, ki sega v manjšem delu tudi na izbrano območje, ugotovil globine vrtač do 10 m, povprečni premer vrtač pa dosti manjši, 38m.Povprečna površina vrtač je 4.894 m2. Večina vrtač je velikih do 14.000 m2, največ jih pokriva površino med 1.500 in 2.000 m2, več kot polovica (63 %) je velikih med 500 in 3.500 m2. Majhnih vrtač s površino do 500 m2 je malo. Med vrtačami na Komenskih skladih (ploščastem apnencu z roženci) in na plastovitem apnencu glede na globino in premer med vrtačami nisem ugotovila večjih razlik. Povprečna prostornina vrtač pri Volčjem Gradu je 2.667 m3, največja vrtača zavzema prostornino 18.870 m3, najmanjša 42 m3. Večina vrtač ima prostornino do 9.500 m3, dobra polovica (56 %), med 500 in 3.500 m3. Vrtače skupaj zavzemajo 320.112 m3. Pri usmeritvi najdaljše osi nobena smer posebej ne izstopa, prevladujeta smer S–J (28 %) in SZ–JV (28 %), najmanj vrtač (20 %) ima najdaljšo os usmerjeno v smeri V–Z. Razporeditev globin in premerov na diagramu kaže na linearno pozitivno korelacijo med njima. Koeficient korelacije premera in globine je kar visok, 0,77.Razporeditev globin in premerov na diagramu kaže na linearno pozitivno korelacijo med njima. Koeficient korelacije premera in globine je kar visok, 0,77. Izbrana vrtača na območju pri Volčjem Gradu se nahaja se v gostem plastovitem apnencu Povirske formacije. Vrtača je plitva, skledaste oblike in ima ravno dno elipsaste oblike. Je delana vrtača, z zidom na obodu. Na severni strani, kjer je dohod v vrtačo, ga ni. Na južni strani zid ni postavljen na obod vrtače, ampak dva metra od oboda. Kamniti zid višine med50 in 70 cm obkroža zahodni, južni in vzhodni del oboda vrtače v dolžini 80 m. Širok je 50cm, kar pomeni, da je naloženo v zid okoli 28 m3 kamenja. Površje v vrtači pokriva debelejša plast preperline kot v okolici. Večina vrtače je brez izdankov kamnine, razen na severovzhodni strani, kjer štrlijo nižji izdanki plasti, ki so prekinjene, do višine 40 cm. Povprečen naklon pobočij v vrtači je 18°, največji naklon je na vzhodnem pobočju (20°),najmanjši pa na južnem (16°). Vrtačo danes prerašča trava in grmovna vegetacija, ter nekaj dreves. Bela krajina leži na skrajnem jugovzhodnem delu Slovenije na prehodu iz višjega dinarskega v nižji panonski svet. Na zahodu prehaja s strmo tektonsko stopnjo v višji visoki dinarski kras Kočevskega Roga s Poljansko goro ter na severu v Gorjance z Radoho, na jugu in vzhodu jo obkroža kanjon reke Kolpe. Njen osrednji del tvori nizek kraški ravnik, ki ima v povprečju naklon do 6°. Belokranjski, imenovan tudi Črnomaljski ravnik, je del Karlovškega ravnika inje največji ravnik na Slovenskem (Gams, 2003). Izbrano območje z vrtačami v velikosti 9 km2se nahaja na vzhodnem delu Črnomaljskega ravnika, na predelu imenovanem Šutinke, na nadmorskih višinah med 180 in 220 m in rahlo visi proti severovzhodu. Morfološko prevladuje uravnano površje, ki ga razčlenjujejo kraške kotanje, predvsem vrtače. Povprečen naklon površja je 2°. Višji nakloni so le znotraj vrtač, kjer prevladujejo nakloni do 25°. Večino Bele krajine gradijo kredni apnenci in dolomiti, posebnost je kanižarska premogovna kadunja med Dobličico in zgornjo Lahinjo. Zaplata pliocenskih sedimentov laporjev, gline in lignita obsega površino 5 km2 in debelino 300 m (Bukovac in sod., 1983), je primer kriptodepresije v apnencih, saj je njeno dno 120 m pod morsko gladino (Gams, 2003). Njen nastanek je povezan s tektonskim grezanjem ob sproščujočem prevoju zmičnega preloma(razpornem ali pull-apart, tektonskem zmiku) (Natek, Stepišnik, 2008).Izbrano območje gradijo spodnjekredni mikritni apnenci, katerih skladi vpadajo pod kotom20° proti SSV (OGK SFRJ, list Črnomelj, 1983).Območje se nahaja na dveh stratigrafskih enotah krednih kamnin, obe zastopajo mikritni apnenci. Na barem-aptskih mikritnih, biomikritnih in intramikritnih apnencih (K11+2) se nahaja 72 % vrtač, na neokomskihmikritnih apnencih (K13+4 ) je 28 % vrtač. Geotektonsko pripada osrednji del Bele krajine Zunanjim Dinaridom (Placer, 2008), za katere je značilna narivna zgradba. Izbrano območje se nahaja na luski Gradac-Mračin, ki je sestavni del nariva Črnomelj-Boslijevo. V jugozahodnem delu območja se nahaja čelo luske, ki je del prelomne cone reverznega preloma, ki poteka v dinarski smeri od Semiča proti Marin Dolu in naprej Prilišću na Kupi. Prečno na čelo luske poteka preko območja prelom v smeri SV-JZ (Bukovac in sod., 1984).V podnebju se kaže prepletanje dinarskih kraških potez s panonskimi. V Beli krajini je zmernocelinsko podnebje jugovzhodne Slovenije, oziroma subpanonsko podnebje Bele krajine(Ogrin, 1996). Zaradi bližine višjega dinarskega sveta na zahodu ima več padavin (1.200 do 1.300 mm) in submediteranski padavinski režim. Poletja so nadpovprečno topla in so na ravni zalednega submediteranskega podnebja. Razporeditev padavin preko leta je enakomerna, z neizrazitimi viški in nižki. V Črnomlju pade na leto 1.258 mm padavin, ki so razporejene preko celega leta, več padavin pade v jeseni, povprečna letna temperatura je 10,1°C, povprečna julijska temperatura je 20,1 °C in januarska -0,7 °C, na leto je 55 dni s snežno odejo (Klimatski podatki..., 2009). Hidrološko je kras Bele krajine nizki plitvi kras, kjer je piezometrični nivo do 15 m pod površjem. Na belokranjskem ravniku tudi ni globljih jam zaradi nizkega krasa s plitvo vadozno cono. Povprečna globina jam v Suhi krajini je 11 m (Natek, Stepišnik, 2008). Na136izbranem območju z vrtačami ni vodnih izvirov in površinske tekoče vode. Znani sta dve jami. Suha Hajduška jama (kat. št. 1801), ki je jama z breznom in je globoka 16 m in Curek(kat. št. 5571), jama s stalnim tokom, ki nahaja na nadmorski višini 215 m in je globoka dva metra. Obsežna uravnava Belokranjskega ravnika je nastala najverjetneje v pliocenu. Takrat so verjetno celotno območje Karlovške kotline prekrivale debele plasti nepropustnih terciarnih sedimentov, iznad njih pa so moleli predeli apnencev in dolomitov. V pliocenu in kvartarju so fluviodenudacijski procesi večino sedimentov odstranili. Možnih je več načinov nastanka: z robno korozijo in fluviodenudacijskimi procesi današnjih rek, globokim kemičnim preperevanjem in uravnavanjem v tropskih razmerah ter pedimentizacijo v vlažno-sušnih klimatskih razmerah v pliocenu (Natek, Stepišnik, 2008).Kljub nizkemu krasu, je površje Bele krajine izrazito razčlenjeno s površinskimi kraškimi oblikami kot različne kraške kotanje nepravilnih oblik, podobne uvalam, bolj ali manj izrazite suhe doline. Znane so tudi udornice, med njimi štiri večje, ki so nastale nad aktivnimi jamskimi rovi (Stepišnik, 2006). Prevladujoča površinska oblika so vrtače. Na izbranem območju v Šutnikah so majhne in plitve, globoke do 15 m. Povprečna gostota vrtač je 64 vrtač na km2, na nekaterih delih doseže tudi 95 vrtač na km2. Površje je uravnano, pokriva ga debelejša plast rjavih pokarbonatnih prsti, iz katere štrlijo posamezne skale ali prekinjene plasti kamnine. Večino območja prerašča listnat gozd bukve in hrasta, ki ga izkoriščajo za les, na jugu območja, kjer so površine izkoriščene za travnike in njive, prevladujejo breze. S teh površin so skale odstranjene, v vrtačah so pobočja in dno očiščeni, dna so široka in ravna, pobočja imajo naklone med 10° in 15° in brez izrazitega roba prehajajo v okolico. Prevladujejo majhne vrtače, ki na gosto razčlenjujejo površje. Vrtače se na izbranem območju pojavljajo na površju z naklonom do 10°. Večina vrtač se nahaja do naklona 5°. Več kot polovica vrtač (54 %) se pojavlja na naklonu površja 0°-2°, kjer je tudi največja gostota vrtač, 67 vrtač na km2 in z naraščanjem naklona padata. Prevladujejo plitve, majhne skledaste vrtače. Večina vrtač na obravnavanem območju je globokih do 10 m in imajo premere med 20 in 70 m. Povprečna globina je 5,9 m in povprečen premer meri 50 m. Največja vrtača ima prostornino 2.996 m3, najmanjša 14 m3, povprečna prostornina znaša 841 m3. Večina vrtač ima prostornino do 1.500 m3, 40% vrtač do 500 m3. Prostornina vseh vrtač predstavlja 0,26 %prostornine ozemlja, kar je zelo majhen delež, glede na gostoto vrtač, kar kaže na majhno velikost vrtač. Graf premera in globine kaže pozitivno povezanost, torej premosorazmerno naraščanje globine in premerov vrtač. Točke so zelo razpršene, kar pomeni, da je korelacija šibka, kar kaže tudi koeficient korelacije, 0,39. Daljše osi v vrtačah na izbranem območju v Šutinkah, so usmerjene skoraj enako v vse smeri, največ jih ima smer V-Z (28 %), in S-J (27 %), najmanj pa SV-JZ (21 %).Prevladujejo vrtače skledaste oblike z ravnim dnom, ki postopno prehaja v pobočje. Nakloni pobočij v vrtačah merijo do 25°. Površje v vrtači je pokrito z debelo plastjo prsti, iz katere izdanjajo na posameznih mestih manjše skale do višine med 20 do 50 cm, nekatere tudi do100 cm. Vrtače so med seboj ločene, med njimi se nahaja različno obsežno uravnano površje. Povprečna razdalja med vrtačami je 71 m. Izbrana vrtača je skledasta, z ravnim dnom, brez izdankov skal in s položnim prehodom v pobočja. Na severni strani pobočje postopoma prehaja v okolico. Iz prsti moli nekaj manjših skal, ki so visoke do 10 cm. Južna stran vrtače je bolj skalnata, na robu sta dva večja skalna čoka, ki merita okoli 2 x 1 m in sta visoka do enega metra. Skale prerašča mah, so zaobljene, s subkutanimi oblikami v spodnjih delih. Vrtačo porašča gozd, ki raste na debeli plasti rjave pokarbonatne prsti. Najstrmejše pobočje je v južnem in vzhodnem delu (21°), najbolj položno pa zahodno in severno (15° in 16°), povprečen naklon v vrtači je 18°. Suha krajina je pokrajina na osrednjem Dolenjskem med Dobrepoljem, Dolenjskim podoljem, Novomeško kotlino, Rogom in Ribniško Malo goro. Sestavljata jo nižji kraški planoti, vzhodna in zahodna Suha krajina, ter dolina zgornje Krke, ki ju je ločila. Planoti sta slabo uravnani, vključujeta obla slemena, griče, manjše kopaste vzpetine ter vmesne depresije (Kranjc, 1990). Nekateri deli so močno vrtačasti, drugje prevladujejo večje depresije, uvale, imenovane doli in suhe doline. Izbrano območje z vrtačami v velikosti 9,7 km2 se nahaja v zahodni Suhi krajini, v dnu uvale oziroma dola pri Hinjah na nadmorski višini okoli 380 m. Dol pri Hinjah ima dinarsko smer in meri približno 9 km v dolžino in 4 km v širino ter zaseda okoli 30 km2. Dno je široko 2,5 km in dolgo 6km in ima površino okrog 15 km2. Dno je uravnano vrtačasto površje, ki se znižuje od severozahoda, kjer so nadmorske višine nad400 m (Vinka 428 m) proti jugu in jugovzhodu, kjer je najnižji del dola, pod 400 m. Najnižji predel dna je v vasi Polom na nadmorski višini 374 m, kar je nižje kot 5 km oddaljeno dno Strug na Dobrepolju (419 m), kjer se pojavljajo poplave. Rob dola je na višini 450 m nad morjem, tako da je globina v povprečju 70 m. Na severni in vzhodni ter zahodni strani se dvigajo nad dno premočrtna pobočja, rebri, ki so nastale ob dinarskih prelomih. Proti severu prehaja v ambruški dol, na jugovzhodu v Starološki dol. Okoli dola je razporejenih več kopastih vrhov, ki se dvigajo nad 500 m nadmorske višine: Pleški hrib (578 m), Prevolski hrib(574 m), Kokošji hrib (514), Kukovski Pihelj, Anzlov hrib, Križen vrh (578 m), Lepi hrib (550m) in Mačji vrh (544 m) in Žitna gora (546 m). Suha krajina ima zmernocelinsko podnebje osrednje Slovenije (Ogrin, 1996). Je zmerno namočena, značilno je zmanjševanje namočenosti od zahoda proti vzhodu. Največ padavin pade v poletnih mesecih. V Ambrusu je povprečne letna količina padavin 1.321 mm, povprečna letna temperatura je 8 °C, povprečna januarska temperatura -2,4 °C in povprečna julijska 17,6 °C. Temperature so zaradi lege na dnu kraške uvale za eno do dve stopinji nižje od najbližjih sosednjih postaj (Šmarje Sap, Novo mesto, Kočevje). Na nizko letno povprečje odločilno vplivajo predvsem nizke zimske minimalne temperature (srednja minimalna januarska temperatura je -7,3°C). Sneg leži v povprečju 71 dni na leto. Prevladujoča matična podlaga zahodne Suhe krajine so kredni apnenci. Izbrano območje gradijo svetlosiv apnenec z vonjem po bitumnu s plastmi zrnatega dolomita (K1), svetlosiv debeloskladovit apnenec, ki vsebuje odlomke radiolitnih lupin (K22) in apnenec z vložki dolomita (K1,2). Vsi apnenci so mikritni. Dol seka prelom v dinarski smeri, ki se v dnu razcepi v dva vzporedna preloma. Pri Hinjah se nahaja manjša zaplata eocenskega fliša, ki je bilo nekoč povezano s flišem v Vipavski dolini(OGK SFRJ, list Ribnica, 1968). Na podlagi tega je moč sklepati, da je bilo v eocenu območje poplavljeno, kasneje pa je bilo površje erodirano do krednih plasti. Zakrasevanje površja se je zato lahko začelo šele po odstranitvi teh plasti. O časovnem poteku razvoja območja težko sklepamo, ker je na voljo premalo podatkov, predvsem datiranih sedimentov kot npr. na Krasu. V tektonskem oziru pripada Suha krajina Dolenjsko-notranjskim mezozojskim grudam(Buser in sod., 1974). Osrednjo strukturno enoto Suhe krajine predstavlja gruda med dobrepoljskim in žužemberškim prelomnim jarkom. Ta gruda je nadaljevanje Kočevskega Roga, le da je med splošnim dviganjem zaostala za 300 do 400 m. Sekajo jo številni dolgi prelomi, ki potekajo v dinarski smeri in na njih krajši, prečni prelomi. Ob njih se je ozemlje stopničasto dvigalo ali spuščalo. Vpliv tektonske zgradbe na relief zahodne Suhe krajine je ugotavljal Habič (1988). Kot najpomembnejše strukturne oblike je prepoznal strma, premočrtna, nerazčlenjena kraška pobočja - rebri, ki odražajo tektonske stopnje ob glavnih prelomih. V pogreznjenih jarkih podolja, v zdrobljenih prelomnih conah, so suhim dolinam podobni predoli. Te strukturne oblike so predvsem posledica mlade tektonike. Doli, uvale, niso neposredna posledica tektonskega grezanja, ampak njihov nastanek Habič(1988) pripisuje kraškemu raztapljanju v bolj pretrtih, razpokanih in zdrobljenih conah v višini kraške vode pred poglobitvijo Krke v kanjon za 150 do 200 m. Po znižanju gladine kraške vode, ki je sledila poglobitvi Krke, so dna dolov postopoma zakrasela, na nekdanji poplavni ravnici pa so se razvile vrtače. Večji doli v Suhi krajini so med seboj povezani s predoli, ki z obliko nakazujejo kot da bi bili fluvialno ali fluviokraško oblikovani. Melik (1931) je zato glede na oblikovanost dolinastega površja Suhe krajine nastanek reliefa Suhe krajine razlagal s fluvialnim oblikovanjem v predkraški fazi pred pleistocenom. Kasneje (Melik, 1959) je upošteval tudi tektonski nastanek Dobrepolja, Ribniške doline, Globodola, prehod Suhe krajine v kočevski Rog. Med Malo Ribniško goro in Malo goro je površje znižano, glede na to Kranjc (1972) dopušča možnost, da je bila to smer nekdanjega odtoka vode s Kočevskega polja čez Zahodno Suho krajino proti Krki. Dokaz za pretakanje vod preko Suhe krajine naj bi bili tudi kremenovi prodniki, ki so bili najdeni na višini 310 m na polici med Malo- in Velikolipenskim dolom, ter v višini 400 mv Starem logu in pri Rapljevem. Glede na kremenove prodnike bi vode lahko pritekale s Šibjapri Mozlju ali iz povodja Rašice (Šifrer, 1970; Kranjc, 1972; Habič, 1988).Gams (2003) je predvidel naslednji razvoj reliefa med veliko laščansko pokrajino in dolino zgornje Krke. V začetku pliocenu je bilo površje uravnano s podzemeljskim pretokom skozi takrat še nizko Malo goro in Suho krajino. Po dvigu Male gore ter manjšem dvigu zahodne suhokrajinske planote in ugrezu Dobrepolja je potekalo podzemeljsko pretakanje18V Jadransko-Dinarski karbonatni platformi je obstajal od paleocena naprej plitvejši jarek, ki je potekal od Sabotina, Banjščic, Trnovskega gozda, Kaliča, po Hrušiškem pokrovu in na Kočevsko (Placer,2008).146velikolaščanskih ponornic skozi Malo goro in zahodno Suho krajino do nastajajoče zgornjekrške doline konec pleistocena. V holocenu nadaljevanje istih procesov, ko se velikolaščanske ponornice ob srednji in nizki vodi pretakajo proti Krki pod Dobrepoljem. Hidrološko je nizka dinarska planota zahodne Suhe krajine pretočno-raztočni kras. Padavinska voda takoj ponikne in odteče v podzemlje. Na podlagi barvanj so ugotovljene povezave med vodami Ribniško-kočevskega podolja, Dobrepolja in Krke. Večji izviri so Globočec, Šica in izviri pri Žužemberku (Novak, 1970, 1974; Habič, 1990). Večjih vodnih jam, z izjemo ponornih, ni, tako da nimamo podatkov o glavnih pretočnih koridorjih (Kranjc, 1981a, 1990). V povprečju so jame v okolici Žvirč globoke 23 m (Kranjc,1990). Najgloblja jama je Šolnovo brezno (kat. št. 4669), po zadnjih podatkih Katastra jam IZRK ZRC SAZU je globoka 149 m. Nahaja se v pobočju Prevolskega hriba, vhod je na nadmorski višini 478 m. Suhi del jame sega do nadmorske višine 347 m, najnižji del jame predstavlja jezero, ki zaliva brezno z dnom na nadmorski višini 326 m. To je 54 m pod dnom dola pri Hinjah, kar se sklada tudi s Habičevo (1988) ugotovitvijo, da so dna dolov danes 20do 60 m nad piezometrom kraške vode. Izbrano območje zavzema vzhodni del dna in pobočja dola. Povprečen naklon površja na izbranem območju je 5°. Del območja v dnu ima naklon do 5°, v pobočju med 5° in 13°.Površje je rahlo valovito in razčlenjeno z gostimi vrtačami. Povprečna gostota vrtač je 71vrtač na km2, na nekaterih delih tudi do 110 vrtač na km2. Tanko plast preperline prekinjajo čoki, skale ali tudi neprekinjeni nizi izdanjajočih skladov. Debelejša plast prsti je v dnu vrtač. Večje izdanke kamnine razčlenjujejo škraplje. Območje prerašča mešani gozd, večina skal je poraščenih z mahom. Večina vrtač se nahaja na naklonu površja do 10˚. Največ vrtač, skoraj polovica (44 %), se nahaja na  površju z naklonom med 0°-2°, 37 % vrtač se nahaja na naklonu 2°–5° in 17 % na naklonu 5°–10° . Največja gostota vrtač je na površju z naklonom 0°-2°, 106 vrtač na km2, in z naklonom upada. 80 vrtač na km2 je na površju z naklonom 2°–5°, na naklonu 5°–10° je gostota 36 vrtač na km2 in na naklonu 10°–13°, kjer je pod 1 % vrtač je gostota majhna, 10 vrtač na km2. Največja gostota je na apnencu in zrnatemu dolomitu (K1), 106 vrtač na km2, in na apnencu z vložki dolomita (K1,2), 101 vrtača na km2, na zrnatem in rudistnem apnencu (K22) je gostota nižja, 66 vrtač na km2. Izbrano območje se nahaja med tremi prelomi, kar je verjetno vplivalo na močno prepokanost kamnine in posledično večjo gostoto vrtač. Morfometrično je bilo analiziranih 166 vrtač, ki skupaj zavzemajo 276.126 m2, to je 17 %ozemlja. Vrtače so majhne, plitve, skledaste oblike. Prevladujejo vrtače z globinami do 10 m in premeri med 20 in 60 m, povprečna površina vrtače je 1.663 m2. Večina vrtač na izbranem območju meri med 500 in 3.500 m2 površine, skoraj polovica med 500 do 1.500 m2. Najplitvejša vrtača je globoka do 1,5 m, najgloblja ima globino 13,6 m, povprečna globina vrtač je 4,7 m. Večina vrtač (99%) je globokih do 10 m, dve sta globlji, 41 % vrtač je globokih med 2,5 in 5 m. 85 % vrtač ima premer do 60 m, več kot polovica med 20 in 50 m. Povprečen premer je 35 m. Vrtače v Suhi krajini so majhne, kar kažejo tudi prostornine. Najmanjšo prostornino ima vrtača s 29 m3, največja 3.113 m3, povprečen volumen je 366 m3. Večina vrtač ima prostornino do 1.200 m3, polovica do 200 m3 in četrtina vrtač do 100 m3. Skupna prostornina analiziranih vrtač je 60.792 m3.Večina najdaljših osi v vrtačah je usmerjena v dinarski smeri SZ–JV (46 %). Taka usmeritev bi lahko bila povezana s prelomi in razpokami na območju, ki imajo enako smer. Med premerom in globino vrtač obstaja pozitivna korelacija, vendar so točke zelo razpršene, kar pomeni, da ni visoka. To potrjuje tudi koeficient korelacije, ki je 0,54. Zaradi načina pridobivanja podatkov s karte, kjer podatke o višinah dobimo na podlagi plastnic, so točke razporejene v stolpcih. Med njima obstaja pozitivna korelacija, vendar je šibka, kar kaže velika razpršenost vrtač in koeficient korelacije, 0,54. Zaradi načina pridobivanja podatkov s karte, kjer podatke o višinah dobimo na podlagi plastnic, so točke razporejene v »stolpcih«. Izbrana vrtača ima konkavno dno, pokrito z debelo plastjo prsti, brez izdankov skal. Dno polagoma prehaja v pobočja, severno pobočje ima naklon 17°, vzhodno 21°, južno 24° in zahodno 19°, povprečen naklon je 20°. Predvsem severno in vzhodno pobočje zlagoma prehajata v okolico. Na južni polovici vrtače izdanjajo pretrgani skladi, ki štrlijo iz prsti z eno ali dvema plastema, v višino merijo med 50 do 90 cm. Skale, ki jih razjedajo škraplje, so porasle z mahom, pod njim in ob stiku s prstjo se pojavljajo subkutane oblike. Skladi upadajo v južnem pobočju proti JZ, pod kotom 40°, razjedajo pa jih škraplje 50 do 70 cm globoko. Na severnem pobočju, z nižjim naklonom, izdanjajo iz prsti samo posamezne skale do višine30 cm. Prehod vrtače v okolico je na severni strani zložnejši kot na ostalih delih oboda vrtače.  Polhograjsko hribovje leži v zahodnem delu predalpskega sveta, zahodno od Ljubljane. Na severu ga od Škofjeloškega hribovja loči dolina Poljanske Sore, na vzhodu se spusti na Sorško in Ljubljansko polje, na jugu v dolino Šujice in na zahodu v dolino Brebovščice.Za Polhograjsko hribovje je značilna velika pestrost, predvsem dvojnost v matični podlagi med karbonatno in nekarbonatno matično osnovo, ki se izmenjujeta na kratke razdalje z vmesnimi pasovi mladih sedimentov. Posledica take dvojnosti se kaže tudi v reliefu, kjer se izmenjujeta fluvialni relief in kraško površje s kraškimi pojavi. Povprečen naklon površja Polhograjskega hribovja je 17,7°(Gabrovec, 1989). Območje med Topolom pri Medvodah in Toškim čelom v vzhodnem delu Polhograjskega hribovja ima drugačen značaj kot preostalo hribovje zaradi uravnanosti in velike gostote vrtač. Sestavljata ga dve manjši planoti, Ravnikin Perce, ki merita skupaj 5 km2. Izbrano območje z vrtačami veliko 2,8 km2 se nahaja na Ravniku v nadmorskih višinah med 500 in 650 m. Od ostalega Polhograjskega hribovja loči Ravnik na zahodu Ilov vrh (721 m), na vzhodu se nadaljuje na Toško čelo, proti jugu se površje s strmim pobočjem spusti v dolino Gradaščice, na severu se vanj zajeda Brezarski graben. Uravnano površje s povprečnim naklonom 9° rahlo visi proti vzhodu. Značilna je razčlenjenost z vrtačami, med njimi in vmesnimi uravnavami se dvigajo manjši kopasti vrhovi, najvišji je Veliki vrh (650 m).Ravnik gradi triasni svetlo siv neplastovit apnenec (2T22), ki je narinjen na nepropustne permokarbonske kamnine (grödenski skladi, peščenjak, glinovec, konglomerat) (OGK SFRJ, list Kranj, 1974). Tektonska zgradba Polhograjskega hribovja je zelo zapletena, zato so med geologi mnenja o nastanku in geološki zgradbi deljena. Prevladuje narivna in luskasta zgradba, nastala v času alpidske orogeneze, pritiski so prihajali v glavnem s severa in severovzhoda, ozemlje je bilo razkosano s prelomi. Prevladujejo prelomi s smerjo SZ-JV in v manjši meri prečno na to. Ravnik pripada tektonski enoti Polhograjsko ozemlje, za katero je značilno, da triasne kamnine ležijo v tektonskem stiku z gornjepaleozojskimi plastmi, posebno izrazit je narivni rob s permokarbonskimi skladi v talnini (Premru, 1983). Po geotektonski razdelitvi pripada Polhograjsko hribovje Trnovskemu pokrovu Zunanjih Dinaridov, nahaja se v njegovem SV korenskem delu. Spodrivanje Jadranske litosferskemi kroplošče pod Dinarsko karbonatno platformo od pozne jure do danes je povzročilo nastanek narivne zgradbe Zunanjih Dinaridov. Trnovski pokrov je nastal v fazi narivanja Zunanjih Dinaridov konec eocena v začetku oligocena (Placer, 2008; Placer, Vrabec, Celarc,2010). Ljubljanska kotlina je nastala v začetku kvartarja, kot razporna (pull-apart) struktura s sprostitvijo med Savskim in Žužemberškim prelomom (Vrabec, Fodor, 2006). Hidrološko je območje Ravnika pri Toškem čelu raztočni tip krasa, kjer verjetno ni izoblikovana freatična cona. Padavine poniknejo v podzemlje in se po razpokah pretakajo proti globini, na ugodnih mestih ali na stiku z nepropustno plastjo pritekajo na dan. Po Habiču (1969) je to krovni tip krasa. Vodni izviri se pojavljajo v južnem pobočju, ob155narivnem stiku na permokarbonske kamnine na višini okoli 390 m, zato je lahko debelina narinjenega pokriva okoli 150 m. Na območju Ravnika je znanih 6 jam. Od šestih se tri nahajajo na pobočjih, ki se spuščajo v doline. V večini primerov gre za suha, stopnjasta brezna, globoka v povprečju med 10 in 14 m, le Melinca jama (kat. št. 392), ki ima vhod na nadmorski višini 615 m, ima globino 39 m in dolžino 131 m. Na obravnavnem območju se nahaja plitva prst, tipa rendzina, z bazično reakcijo, območje porašča združba bukve in navadnega tevja (Repe, 2006, str. 408). Najbližja meteorološka postaja izbranemu območju z vrtačami je na 2 km oddaljenem Topolu pri Medvodah (645 m), kjer pade povprečno letno 1.664 mm padavin, ki so enakomerno razporejene preko celega leta, z viškom jeseni. Na 6 km oddaljeni Šmarni gori, ki se nahaja na malo višji nadmorski višini, 665 m, je povprečna temperatura 8,5 ˚C, povprečna januarska je 1,4 ˚C in povprečna julijska 17,9 ˚C. Na leto leži sneg v Topolu pri Medvodah med 8 in 121dni, v poprečju pa 71 dni. Na celotnem območju Ravnika je 396 vrtač. Povprečna gostota vrtač je 99 vrtač na km 2, na posameznih predelih tudi 190 do 200 vrtač na km2. Gabrovec (1989) je ugotovil gostoto na tem območju skupaj z gostoto vrtač na bližnjem ravniku Perco 3 vrtače na ha, kar pomeni 300 vrtač na km2. Vrtače se pojavljajo na površju z naklonom do 23°. Največja gostota je na najbolj ravnih delih do naklona 10°, nato pa z naraščanjem naklona hitro pada. Na naklonu 0°–2° je gostota vrtač 171 vrtač na km2, na 5°–10° je 158 vrtač na km2, na 10°–15° je 60 vrtač na km2, na 15°–20° 53 vrtač na km2 in na naklonu nad 20° je 10 vrtač na km2. Po deležu vrtač glede na naklon, pa se največ vrtač, skoraj polovica, nahaja na naklonu 5°–10°. Morfometrično sem analizirala 225 vrtač. Pri 30 % vrtač na karti ni bilo navedene globine. Največja, najmanjša in povprečna vrednost premerov, globin, površin in prostornin vrtač na Toškemčelu. Analize so pokazale, da so vrtače majhne in plitve, kar se sklada z veliko gostoto. Večina vrtač ima premer med 10 in 60 m ter globino med 1 in 12 m. Skupaj pokrivajo 233.925 m2 površine, kar pomeni 18,4 % površja. Povprečna vrtača meri1.039 m2, največja vrtača 4.679 m2 in najmanjša pa 128 m2. Večina vrtač na Ravniku pokriva površine do 3.500 m2, samo ena je večja, 60 % vrtač pa je velikih do 1.000 m2. Največ vrtač (30 %) ima najdaljšo os usmerjeno v smeri SV–JZ, malo manj (28 %) v smeri S–J, in skoraj četrtina (24 %) v smeri V–Z, najmanj vrtač (18 %) ima najdaljšo os usmerjeno v dinarski smeri, SZ–JV. Eden izmed vzrokov za tako razporeditev usmeritve najdaljše osi gre morda pripisati zniževanju površja od jugozahoda proti vzhodu in severovzhodu, usmeritev najdaljše osi v smeri S–J pa je lahko posledica poteka tektonskih struktur, saj se območje nahaja med vzporednima prelomoma, ki potekata v isti smeri. Največ jih izkazuje usmeritev SV–JZ, najmanj pa dinarsko smer SZ–JV. Majhna velikost vrtač se kaže tudi v prostornini. Dobra polovica vrtač ima prostornino do 250 m3, večina pa do 1.000 m3. Največja vrtača zavzema 3.779 m3, najmanjša 10 m3, povprečje je 481 m3. Skupna prostornina vseh vrtač na izbranem 1 km2 je 269 m3. Površje pokriva tanka plast preperline, iz katere molijo skale, debelejša plast je v vrtačah. Izbrana vrtača ima ravno dno, ki zlagoma prehaja v pobočja. Jugovzhodno in južno pobočje vrtače je najbolj kamnito. Gradijo ga zvezni skladi več plasti, ki se dvigajo tudi nad dva metra nad površje, severno in zahodno od njih je pas prekinjenih izdankov plasti, ki so večinoma veni plasti in segajo med 30 in 50 cm nad zemljo. Skalne sklade razjedajo škraplje do globine40 cm, nekaj jih je zapolnjenih s prstjo in listjem. Na zahodnem pobočju vrtače izdanjajo iz prsti samo posamezne skale, v višini do 40 cm, porašča jih mah in pokriva listje, so zaobljene oblike. Skale so poraščene z mahom, pod njim pa se v spodnjih delih izdanjajočih skal pojavljajo subkutane oblike. Povprečen naklon pobočij v vrtači je 34°. Strmina naklona pa se sklada tudi s stopnjo kamnitosti. Zahodno pobočje, ki je najmanj kamnito, ima najnižji naklon (32°), največji naklon je na vzhodnem pobočju (37°), kjer je tudi največja stopnja kamnitosti. Izbrana vrtača se nahaja na nagnjenem površju, kar je razvidno iz prereza C-D, kjer se vidi tudi, da je pobočje v vrtači, ki poteka nizvodno pobočja okoliškega površja položnejše od pobočja, ki je na nasprotni strani vrtače. Dolenjsko podolje predstavlja stik nepropustnih in delno prepustnih kamnin Posavskega hribovja na severu z apnenci na jugu. To je stik predalpskega dolinastega in fluviokraškega reliefa s kotanjastim, kraškim. Na višjem severnem robu Dolenjskega podolja so nekaj sto metrov visoke planote, ki predstavljajo začetek Posavskega hribovja, med njimi pa so v soteske poglobljeni pritoki Višnjice in Temenice. Izbrano območje v velikosti 6 km2 se nahajana jugovzhodnem delu Leskovške planote, v Velikem borštu. Uravnano površje se nahaja na nadmorskih višinah med 500 in 600 m, iz katerega se najvišje dviga manjši kopast vrh Veliki Boršt (617 m). Povprečen naklon površja je 15°, proti jugu in jugozahodu se z nakloni med 15° in 25° in manjšimi uravnanimi policami z nakloni do 5° postopoma znižuje v Dolenjsko podolje. Na zahodni strani ga omejuje grapa Trstenik, v kateri je več izvirov, ki napajajo Trsteniščico, na vzhodu pa se strmo, premočrtno pobočje Široko bukovje spusti v dolino Stiškega potoka. Obe vodi sta pritoka Višnjice. Tu so nakloni površja nad 30°.Severni del izbranega območja gradi srednjetriasni dolomit ladinijske stopnje (2T22). To je bel debelozrnat masiven dolomit z vložki apnenca. V njem vrtač ni, zato pa se pojavlja več dolcev, npr. Pusta dula. Vrtač je več v glavnem dolomitu, ki je pasast in zrnat dolomit zgornjetriasne starosti (T32+3) in v apnencu z vložki apnenčeve breče (T, J). Apnenec z vložki apnenčeve breče leži nad glavnim dolomitom, debelina skladov je okoli 200 m. Območje sekata dva preloma, ki potekata smeri SV-JZ (OGK SFRJ, list Ribnica, 1969; Buser, 1974).Južni del Posavskih gub, kamor sega severni del Dolenjskega podolja, je bil kopen že od malma naprej. V srednjem in zgornjem pliocenu se je pričelo močno tektonsko delovanje, kije povzročilo nastanek dolgih in ravnih dinarsko usmerjenih prelomih, ob katerih se je do tedaj uravnano površje dvignilo. Takrat se je verjetno izvršil tudi nariv Posavskih gub na Dolenjsko-notranjske mezozojske grude (Buser, 1974).V površju je vidna razlika v matični podlagi. Na dolomitu je površje pokrito z debelejšo plastjo preperline in je manj kamnito kot na apnencu. Na apnencu je plast preperline tanjša, iz nje se dvigajo skale in večji čoki, ki jih razčlenjujejo škraplje. V njih se nabira listje in prst. V spodnjih delih se na skalni površini pojavljajo subkutane oblike. Po podatkih Katastra jam IZRK ZRC SAZU so na območju Velikega boršta znana štiristopnjasta brezna, ki se nahajajo v dolomitu in apnencu. Povprečna globina brezen je 23 m, najgloblje je 58 m globok Kevderc nad Štorovjem (kat. št. 57).Na območju je zmernocelinsko podnebje zahodne in južne Slovenije (Ogrin, 1996). Na Leskovški planoti ni meteorološke postaje. V 10 km oddaljenem Sevnem (515 m) pade letno1.216 mm padavin. Sevno se nahaja vzhodneje, v Lipoglavu, ki se nahaja zahodneje od Velikega Boršta pade 1.361 mm, tako da je na Velikem borštu verjetna količina padavin med1250 in 1300 mm. Povprečna letna temperatura v Sevnem je 5,7 °C, januarska je -3,5 °C in julijska 14,2 °C. V 4 km oddaljenem Prežganju, ki se nahaja na podobni nadmorski višini 656m, leži sneg na leto med 10 in 114 dnevi, v povprečju 65 dni. Na celotnem območju Velikega boršta se nahaja 92 vrtač, povprečna gostota je 15 vrtač nakm2, na vrhnjem, najbolj uravnanem predelu je gostota 39 vrtač na km 2. Na tem delu vrtače skupaj zavzemajo. 79 m2, kar pomeni, da vrtače pokrivajo 16 % površja. Glede na naklon se vrtače pojavljajo na površju z naklonom do 13°. Največja gostota vrtač jena površju z nakloni 2°–5°, 13 vrtač na km2, in z nakloni 5°–10°, 17 vrtač na km2, neznatna pa je na površju z nakloni 0°–2°, 2 vrtači na km2. Skoraj polovica vrtač (47 %) se nahaja na naklonih 5°–10°, na površju z nakloni 2°–5° je 39 % vrtač, najmanj vrtač je na čisto ravnih delih, 0°–2°, 3 vrtače (3 %). V dolomitu se nahaja 64 % (25) vrtač, 36 % (14) jih je v apnencu. Prevladujejo vrtače z globinami do 12 m, ter premerom do 100 m. V povprečju so globoke 9,6 m, najplitvejša vrtača je globoka 3,7 m, najgloblja 26,9 m. Povprečen premer je 67,2 m, najdaljši meri 155,8 m in najkrajši 24 m. Večina premerov je dolgih do 100 m, le v dveh vrtačah je daljši, skoraj polovica (43 %) ima premer med 50 in 75 m. Povprečje površin je 4.086 m2, najmanjša vrtača zavzema 452 m2 in največja 18.823 m2. Tudi v prostorninah je velik razpon med največjo vrtačo z 30.284 m3 in najmanjšo, ki ima 116 m3, povprečje prostornin je 3.352 m3. Večina (93 %) vrtač zavzema prostornine do 5.000 m3,36 % vrtač ima prostornine do 1.000 m3. Skupna prostornina, ki jo zavzemajo vrtače, je130.728 m3. V največ vrtačah je najdaljša os usmerjena v smeri S–J (36 %), dobra četrtina v dinarski smeri (26 %), slaba četrtina v smeri V–Z (23%) in najmanj vrtač je usmerjenih v smeri SV–JZ (15%). Tako razporeditev usmerjenosti najdaljše osi gre pripisati razporeditvi vrtač na južnem pobočju, kjer se vrtače v pobočju širijo navzgor, manj pa v prečni smeri na pobočje. Premer in globina sorazmerno naraščata, kar pomeni, da obstaja med njima pozitivna povezava, koeficient korelacije je 0,81. Med vrtačami v dolomitu in vrtačami v apnencu ni večjih razlik v morfometričnih lastnostih. Glede na globino je povprečje približno enako (9 m), glede na premer imajo vrtače na apnencih v povprečju za 10 m krajši premer, povprečen premer na apnencu je 59,7 m in na dolomitu 71,8 m. Glede na površino so večje vrtače v dolomitu, kjer meri povprečnapovršina4.759 m2, v apnencu pa 3.010 m2. Premer in globina sorazmerno naraščata, kar pomeni, da obstaja med njima pozitivna povezava, koeficient korelacije je 0,81.Bolj pa se razlikujejo po skalnatosti. V vrtačah v apnencu je površje veliko bolj skalnato kot v dolomitu. Predvsem so apnenčaste skale, ki štrlijo iz preperline, večje in višje. Izbrana vrtača se nahaja v apnencu, na stiku severno orientiranega pobočja in uravnanega predela. Južno pobočje vrtače je daljše, kar je razvidno iz prereza A-B. Dno je konkavne oblike, prekrito z debelo plastjo preperline in brez ostrega roba prehaja v pobočja z nakloni med 30° in 24° (povprečje 25°). Najstrmejši sta južno in vzhodno pobočje vrtače, ki sta del nagnjenega okoliškega površja. Najbolj položno je zahodno pobočje vrtače z 19°.V severovzhodnem delu izdanja iz zemlje skalni apnenčast sklad, v velikosti 3 x 3 m, visok do1,5 m. V njem lahko izmerimo upad plasti v smeri 260°, pod kotom 45°. V južnem pobočju leži več manjših skal, ki segajo do višine 15 cm, pokriva jih listje in so zaobljene, odsotni so žlebiči ali druge mikrokorozijske oblike. Kopitnik je visoka uravnana planota v vzhodnem delu Posavskega hribovja, ki je omejena na jugu in vzhodu z dolinama Save in Savinje in na severu s Trboveljsko-Hrastniškim podoljem. Vršni del Kopitnika je v vzhodnem delu zakrasela uravnava v nadmorskih višinah med 850 in910 m, zahodni del okrog vasi Kovk in Gore pa je manj zakrasel svet v srednjem iocenskih litotamnijskih apnencih. Izbrano območje z vrtačami v velikosti 1,6 km2 se nahaja v vzhodnem delu Kopitnika, na nadmorski višini med 840 in 900 m. Prevladujejo nakloni do 10°, povprečje je 7°. Zaradi velike razčlenjenosti z vrtačami tu ni ravnega površja, saj ležijo med vrtačami nizke vzpetine, ki se dvigajo 20 do 30 m nad soseščino. Najvišja med njimi sta Straški hrib (900 m) in Kopitnik (910 m) na skrajnem JV robu uravnave (Natek, 1993, str.223).Več kot polovica (57,5 %) Kopitnika je zgrajenega iz srednje in zgornjetriasnega dolomita, ostalo, 20,9 % iz litotamnijskega apnenca, 11,2 % iz spodnjetriasnih dolomitov ter 10 % iz permokarbonskih glinastih skrilavcev in kremenovih peščenjakov (Natek, 1993a, str. 222).Kamninska podlaga na izbranem območju je debelozrnati zgornjetriasni dolomit (T31), ki ga sekata preloma v dinarski smeri, med njima v prečni smeri poteka še manjši prelom. Zgornjetriasni dolomit leži na glavnem dolomitu (T32+3)(OGK SFRJ, list Celje, 1979).Tektonsko pripada ozemlje Kumskemu narivu, ki je nastal pred miocenom, takrat se je nanj odložil miocenski litotamnijski apnenec (Buser in sod., 1979).Na prehodu iz miocena v pliocen je začela Jadranska litosferska mikroplošča rotirati v nasprotni smeri urinega kazalca. V Panonskem bazenu se je ugrezanje bazena ustavilo, pritisk zaradi primikanja in rotacije Jadranske mikroplošče pa je povzročil reaktivacijo prelomov in dvig tektonskih blokov ob njih. Ti premiki so povzročili gubanje terciarnih sedimentov v Posavskih gubah in dvig hrbtov in blokov v Vzhodni Sloveniji ter erozijo miocenskih sedimentov (Placer, 2008). Rakovec (1931, str. 23–24) meni, da je uravnava Kopitnika ostanek nekdanjega uravnanega pontskega površja. Hidrološko je Kopitnik raztočni tip krasa. Na površju so odsotni vodni tokovi. Padavine hitro poniknejo po razpokah v notranjost. Zaradi številnih prelomov je ozemlje dobro tektonsko pretrto. Plast debelozrnatega dolomita, ki se nahaja na glavnem dolomitu Kopitnika, je debela največ 25 m in manjši izviri se pojavljajo nižje v glavnem dolomitu, kar pomeni, da je tudi ta dobro pretrt in omogoča pretakanje vode. Na območju prevladuje zmernocelinsko podnebje osrednje Slovenije (Ogrin, 1996). Zaradi višje lege je najbolj podobno podnebje na Kumu, ki je sicer malo višje, na 1.218 m nadmorske višine. Povprečna letna temperatura je 5,1 ˚C, povprečna julijska je 14,1 ˚C in povprečna januarska temperatura -3,7 ˚C. Povprečna letna količina padavin je verjetno med 1.300 in1.250 mm, glede na to, da pade na najbližjih postajah na Kumu letno 1.301 mm padavin v Laškem pa 1.230 mm. V Podkumu leži sneg v povprečju 70 dni, največ 116 in najmanj 9 dni. Podkum se nahaja zahodneje in na nižji nadmorski višini, 740 m, Kopitnik je 150 m višje, zato se sneg obdrži dlje časa, glede na interpolirane vrednosti je povprečno število dni s snežno odejo med 75 in 100. Izbrano območje pokriva mešani gozd bukve in smreke. Kjer so v prevladi smreke, so tla vlažna, prerasla z mahovi. Na območju ni znanih jam. Od površinskih kraških pojavov so najbolj pogoste vrtače. Povprečna gostota vrtač na Kopitniku je velika, 60 vrtač na km 2,prevladujejo skledaste vrtače. Vrtače se pojavljajo na površju do naklona 15°, največja gostota je na naklonih 0°–2° in 2°–5°,kjer je 78 in 79 vrtač na km2, na naklonu 5°–10° je gostota 50 vrtač na km2 in na površju z naklonom 10°–15° je gostota 25 vrtač na km2. Polovica vrtač se nahaja na naklonu 2°–5°, 28 % se jih nahaja na 5°–10° in 16 % na najbolj ravnem površju z naklonom 0°–2°. Morfometrično sem analizirala 90 vrtač, ki so globoke med 2 in 16 m in imajo premere med 20 in 100 m. Natek (1993a) je ugotovil, da so globoke med 3 in 8 m, nekaj večjih vrtač je globokih preko 20 m. Vrtače skupaj pokrivajo 912 m2 površine, kar pomeni 23 % površja. Povprečje površin je 631 m2, največja vrtača meri 10.959 m2, najmanjša pa 347 m2. Večina vrtač (97 %) je velikih med 500 in 7.500 m2, polovica vrtač do 3.000 m2. Povprečna globina vrtač na Kopitniku je 8 m, najgloblja vrtača je globoka 16,7 m, najplitvejša meri 1,7 m. Večina vrtač je globokih do 15 m. 97 % vrtač ima premer med 21 in 100 m. Povprečje premerov je 64,8 m, najdaljši premer meri 118 m in najkrajši 21 m. Vrtače na Kopitniku skupaj zavzemajo 738.833 m3 prostornine. Največja vrtača obsega 41.147 m3, najmanjša 142 m3, povprečna prostornina je 8.209 m3. Večina vrtač zavzema prostornino do 25.000 m3. Največ vrtač ima prostornino med 1.000 in 5.000 m3. Na Kopitniku je največ (40 %) vrtač usmerjenih v smeri SV–JZ, dobra četrtina (26 %) v dinarski smeri, najmanj (13 %) najdaljših osi je usmerjenih v smeri S–J. Taka usmerjenost je verjetno posledica tega, da se vrtače pojavljajo v nizih v dinarski smeri, v enaki smeri potekata tudi preloma, ki sekata Kopitnik. Vrtače prehajajo ena v drugo znotraj večjih podolgovatih suhih dolov, kjer se njihova pobočja širijo na severovzhodno in jugozahodno pobočje dola, vmesni prehodi med njimi severno in južno pa so nižji. Globina in premer vrtač enakomerno naraščata. Koeficient korelacije je 0,82, kar kaže na pozitivno, močno korelacijo. Vrtače na Kopitniku so skledaste, z ravnimi ali konkavnimi dnemi. Veliko jih prehaja iz ene v drugo. Med njimi je tudi izbrana vrtača. Ta se nahaja v večji podolgovati kotanji, v kateri se vrstijo v dinarski smeri tri vrtače. Zaradi tega je tloris vrtače elipsaste oblike, saj pobočja analizirane vrtače prehajajo v pobočja večje kotanje, severno in južno od vrtače pa se nahaja že druga vrtača. Dno vrtače je okroglo in konkavno, z nakloni proti robu dna od 2° do 5°. Povprečen naklon pobočij je 19°. Severovzhodno in jugozahodno pobočje imata različen naklon: nad dnom se najprej dvigata z naklonom 16° in 13°, nato se naklon pobočja poveča na28° in 21°. Severozahodno pobočje vrtače ima naklon 22°, jugovzhodno pa 15°, ti dve pobočji sta tudi krajši, rob vrtače je na teh delih nižji kot je na severovzhodnem in jugozahodnem pobočju, površje preko ozkega prevala prehaja v sosednjo vrtačo. Izdanki skal so redki, izdanjajo v velikosti 20 x 20 cm, porašča jih mah. Na severovzhodnem delu pobočja vrtače je v velikosti 3 x 2 m velik kup skal, ki so bile verjetno otrebljene s pobočij. Zelo redki so izdanki skal, kar je značilno za dolomitna področja. Območje je bilo nekoč obdelano, veliko vrtač je služilo za travnike, saj je v več vrtačah očiščeno kamenje spravljeno na kup, ki ga že prekriva preperlina, danes pa območje prerašča gozd.  