Kras republike Irske in Slovenije sta si v marsičem podobna in različna. V obeh primerih gre za kras v območju večje količine padavin in določeno število kraških oblik je podobnih. Razlik je veliko več kot podobnosti. Poledenitev, ledeniška erozija ter ledeniško odlaganje so vplivali na videz in raznolikost kraških oblik Irske, v Sloveniji le v alpskem krasu. Mnogo kraških oblik vzpetega krasa Irske je ledeniško-kraških in veliko kraških oblik nižinskega krasa je prekritih pod različno debelino ledeniških nanosov. Kraške oblike so skromne, na debelih ledeniških nanosih se je razvila površinska rečna mreža. Zaradi teh značilnosti ne najdemo toliko pestrih in zgoščenih kraških oblik kot jih premorejo kraška območja Slovenije. Za Irsko zelo iztopajoča in posebna ledeniško-kraška oblika nižinskega krasa so turloughi ali suha jezera Irske. Njihova ovalna oblika in presihajoča kraška narava močno spominjata na Pivška presihajoča jezera v Sloveniji. To so kraške depresije v obliki uval ali vrtač, ki obdobno ojezerijo. Namen diplomskega dela je ugotoviti podobnosti in razlike med irskim in slovenskim krasom. Omejila sem se predvsem na površinske kraške oblike. Zaradi obsežnosti tematike sem delo razdelila na analizo naravnogeografskih značilnosti krasa Irske in Slovenije. Primerjavo sem povzela v tabeli ob koncu vsakega poglavja, v kateri sem izpostavila najbolj značilne naravnogeografske podobnosti in razlike med krasom Irske in Slovenije. Ob koncu analize naravnogeografskih značilnosti sem nadaljevala z razširjenostjo kraških območij in geološkimi značilnosti krasa na Irskem in Sloveniji. Nato je sledila primerjava glavnih površinskih kraških oblik. Ker na Irskem alpskega krasa ni, sem le naštela glavne kraške oblike, ki so značilne za alpski kras. Z mikro kraškimi oblikami se nisem ukvarjala, saj so te odvisne od drugih dejavnikov kot pa od lokacije. Osredotočila sem se na kraške oblike nizkega dinarskega krasa, ker se lažje primerjajo z oblikami nižinskega krasa Irske. Tu sem izpostavila predvsem presihajoča jezera turlough in Pivška jezera. V opisu o tipih kraških polj sem namenoma izpustila gorska polja, saj sem želela zgolj opredelitev kraških polj v dinarskem krasu. Na koncu je rezultat teh analiz ugotoviti ali se primerjava irskega in slovenskega krasa nagiba bolj k podobnostim ali razlikam. To je tudi cilj diplomskega dela. Pri obravnavani temi sem se opirala tudi na terensko delo na Irskem, natančneje lokacija in ogled turlouga v zahodnem nižavju. Predvsem pa je moje delo o irskem krasu temeljilo na literaturi v angleškem jeziku, saj v slovenščini izčrpne literature za ta kras ni. Z literaturo in viri so mi prijazno svetovali in pomagali na fakulteti Trinity College v Dublinu. Konzultacije asistentke Caoimhe Hickey so mi pomagale opredeliti vlogo turlougha v nižinskem krasu republike Irske. V pomoč mi je bilo tudi svetovno medmrežje, saj sem tako pridobila dodatne informacije o irskem krasu. Za slovenski del krasa sem tudi potrebovala terensko delo, natančneje ogled Pivških jezer. Pri slovenskem krasu sem se opirala na izbrano literaturo, dodatne vire sem poiskala tudi na svetovnem medmrežju. Tuja literatura z vidika naravnogeografskih značilnosti vedno navaja Irsko kot celoto, kot otok. Tu ni bila pomembna politična razdelitev otoka. V diplomskem delu sem se osredotočila predvsem na republiko Irsko, saj je bil cilj moje naloge primerjava krasa med republiko Irsko in Slovenijo. Zato v poglavju o naravnogeograskih značilnosti Irske ne omenjam reliefnih enot na severovzhodu Irske, ker že spadajo v Severno Irsko Velike Britanije, in te značilnosti ne vplivajo na reliefne enote v republiki Irski. V poglavju o kraških območjih pa se mi je zaradi splošnih značilnosti krasa Irske zdelo pomembno, da na kratko opišem tudi značilnosti kontaktnega kras v Severni Irski Velike Britanije. Turlough: majhno presihajoče jezero v nižinskem krasu. Najbolj številni turloughi so v zahodnem nižavju Irske. Polnjenje poteka skozi estavele. Irsko ime za suho jezero. Limestone pavements: površje na golem apnencu. Ledeniška erozija je odstranila prst in kamninski drobir v zadnji ledeniški dobi. So primer ledeniško-kraške oblike. V slovenski kraški terminologiji se imenujejo apnenčasti lašti. Ledeniško-kraška oblika: poledenitev je preoblikovala oblike na apnencu tako, da niso povsem kraške, ampak tudi ledeniško–kraške, kot so to apnenčasti lašti in turloughi. Nižinski kras: kras na Irskem v majhnih nadmorskih višinah (med 60 m-120 m) s položnimi pobočji. Apnenec je prekrit z različno debelino ledeniških nanosov. Majhno število kraških oblik in večina oblik je prekritih. Na debelih nanosih se je razvila rečna mreža. Vzpeti kras: kras na Irskem v višjem svetu, na kraški planoti. Nadmorske višine ponekod presežejo 300 m. Vzpeti kras je bolj zakrasel kot nižinski kras. Številne kraške oblike, tudi ledeniško preoblikovane. Primer so limestone pavements. Geografska lega otoka Irske je skrajni severozahod Evrope med 51° 5’ in 55° 5' severne geografke širine (SGŠ) ter med 5° 5' do 10° 5' zahodne geografske dolžine (ZGD). Republika Irska obsega južni in zahodni del istoimenskega otoka v Britanskem otočju. Severni del irskega otoka spada k Združenemu kraljestvu Velike Britanije (Severna Irska). Irsko morje, ki loči Irsko od Velike Britanije, je od 17.6 do 192 km široko ter dosega največjo globino okoli 200 metrov. Plitve vode kontinentalnega šelfa so omejene bolj na ozek pas in globine hitro naraščajo proti Atlantskemu oceanu. Po površini republika Irska zavzema 70.285 km2 in se nadaljnje deli na 26 okrožij. Obsežno, rahlo valovito nižavje z nizi nizkih vzpetin in s številnimi barji zavzema osrednje dele otoka. Obsega tudi šotišča in številna jezera. Zgrajeno je večinoma iz karbonskih apnencev in deloma pokrito z ledeniškimi nanosi. Na zahodu v pokrajini Burren so se razvile številne kraške oblike. Irska je prestala najmanj dve glavni poledenitvi in ledeniško preoblikovanje površja. Nastala so gorska jezera, ledeniške doline, nanosi ledeniškega peska, proda in gline kot posledica potovanja ledu. Nižavje je odprto na vzhod proti Irskemu morju, drugod je obdano z nesklenjenim obročem nižjih hribov. Hribovja na severu in severozahodu spadajo h kaledonskemu gorstvu, hribovja na jugu pa k armorikanskemu gorstvu, z najvišjim vrhom Carrantuohill 1041 m. Večinoma so zgrajena iz kristalinskih kamnin. Zahodna obala je močno razčlenjena, s številnimi riasi, vmes je strma obala z visokimi klifi, najbolj prominentni med njimi so 8 km dolgi in več kot 200 m visoki klifi Moher na jugozahodu. (Natek, 2000 ; http://www.castlestoshamrocks.com/facts/geography.html) Ozemlje Irske je v veliki meri zgrajeno iz paleozojskih kamnin, pokritimi s pleistocenskimi nanosi (Orme, 1970). Te kamnine so bile močno podvržene dvema glavnima gorotvornima dobama. Starejša, kaledonska orogeneza, se je začela proti koncu silurja, ter mlajša armorikanska orogeneza v pozni karbonski dobi. Glavna strukturna zgradba Irske, razen njenega skrajnega juga, je nastala s kaledonskim gubanjem predkambrijskih kamnin in spodnjih paleozojskih geosinklinalnih sedimentov. To je potekalo v glavnem v severovzhodno-jugozahodni smeri skupaj z granitnimi vložki. Vzpeti predeli kaledonske orogeneze na severozahodu so podaljšek škotskega višavja. Južno od črte Dungarvan do zaliva Dingle so kasnejša armorikanska tektonska premikanja povzročila narivanje gub v smeri vzhod–zahod na kamnine devonske in karbonske starosti kot nadaljevanje razvoja podobnih struktur iz Walesa in jugozahodne Anglije. Po koncu armorikanskega gubanja so bili strukturni elementi te dobe znotraj osrednjega nižavja postopoma spremenjeni zaradi neposredne bližine že obstoječih kaledonskih elementov. Samo v severovzhodni Irski so mezozojske in kenozojske kamnine bolj pomembne za videz pokrajine. Tam so v zgodnjem kenozoiku obsežni pokrovi bazaltne lave prekrili mezozojske sedimente, medtem ko so bili graniti in druge intruzivne kamnine vložene pod površje. Ta vulkanska aktivnost je bila uvod v zemeljske premike, ki so zajeli celotno Irsko, in so kasneje dosegli vrh v alpski orogenezi. Premiki so bili lokalno omejeni na deformiranje in prelamljanje osnovnih struktur. Kotlina Irskega morja, območje posameznega pogrezanja iz časa armorikanskega gubanja, je bila prav tako poglobljena zaradi teh premikov in obrobnega gubanja. Močni premiki so povzročili, da se je nekaj bazalta iz Antrima (Severna Irska, Velika Britanija) in spodaj ležečih kamnin odtrgalo v Severni Kanal (Orme, 1970). Medtem ko so kaledonska in armorikanska gubanja ustvarila osnovno strukturno zgradbo Irske, je denudacija, ki je sledila, oblikovala današnje pokrajinske oblike. Karbonske kamnine, ki so nekoč na veliko prekrivale Irsko, so bile močno izpostavljene eroziji. Ta je kmalu odkrila starejše kamnine, ter nanašala nove sedimente. Čeprav so triasni in spodnje jurski morski nanosi začasno prekrivali večji del Irske, je erozija, ki je sledila v spodnji kredi, ustvarila obsežno valovito nižavje na obrobju preostalih višjih predelov. Edini sledovi te pokrajine ležijo prekriti pod mlajšimi kamninami na severovzhodu Irske. V zgornji kredi je morje prekrilo celo Irsko in odložilo kamnino kredo. Danes ta kreda leži pod odpornejšimi kenozojskimi bazalti na severovzhodu. Da je bila kreda nekoč bolj obsežno razširjena priča sloj krede na zahodu Irske (Killarney) ter kredne in kremenove naplavine na morskem dnu, stran od obale. Na skrajnem jugovzhodu (Wexford) se na obalah nahajajo številne kremenove naplavine ter ledeniški nanosi. Pred okoli 70 milijoni let se je kredno morje umaknilo z Irske. Na dan je prišlo morsko dno in na površju so pričeli delovati vodni tokovi. Ti so komaj sledili obstoječim kaledonskim in armorikanskim strukturam. Nekatere rečne mreže so bile povsem nove. Preostale so sledile smerem starejših tokov, ki so tekli od višjih predelov čez morsko dno. Ti so preživeli samo obroben vdor krednega morja. Pomembna lastnost teh zgodnjih kenozojskih rečnih mrež je bila njihova južna smer, ki se danes najverjetneje kaže v glavnih smereh rek Slaney, Barrow, Suir in Nore (jugovzhod Irske), in rek Shannon (osrednje nižavje), Blackwater, Lee in Bandon (jugozahod Irske). Drugi vodni tokovi so tekli neposredno proti zahodu v Atlantski ocean. Kmalu so te reke začele vrezovati v manj odporni kredni pokrov in ostale mezozojske sedimente nagubane kaledonske in armorikanske osnove. Kamninska struktura rekam ni predstavljala ovir , saj so jo s časoma razkrile. To lahko razloži, zakaj reki Shannon in Barrow skozi osrednje nižavje nenadoma spremenita smer proti morju po rečni strugi v odpornejših kamninah. S tem so se porečja prilagodila različnim stopnjam spodaj ležeče kamninske zgradbe. Kjer so se pritoki ujemali s kamninsko zgradbo, so pretočitve na široko spremenile številna rečna omrežja. To je še posebej značilno za osrednjo južno Irsko v porečju Blackwater, Lee ter Bandon (Orme, 1970). Današnjo rečno mrežo severovzhodne Irske so oblikovali vodni tokovi, ki so naprej tekli preko starejših kenozojskih bazaltov, in so pozneje nanje vplivala močna postbazaltna gubanja ter prelomi. Ko se je ta rečni sistem dokončno razvil, se je postopoma pokrajina zniževala, odvisno od relativne odpornosti kamnin. V času toplega in vlažnega kenozojskega podnebja je kamninski drobir, ki so ga nosile reke, povzročil zelo hitro rečno erozijo. Selektivna erozija je kmalu ustvarila živ kontrast med višjimi predeli odpornih kvarcitov in peščenjakov ter nižinami, izdolbenimi v apnencih in granitih. Ti so mehansko odporni, a zato kemično šibki. Manj odporne kamnine so dajale velike količine kamninskega drobirja. V Severni Irski so bili to tropski lateriti, nastali na bazaltih, ter fine gline in ligniti v območju Tipperary in Cork (jugozahod Irske) (Orme, 1970). Le majhno število kenozojskih sedimentov je ostalo na tem območju. Starejše kenozojske površinske oblike so bile lokalno deformirane in prelomljene zaradi zemeljskih premikov. Erozija je učinkovito izravnala površje Irske, zato sedaj obstajajo samo majhna območja, ki presegajo 365 m, medtem ko manj kot 0.25% Irske dosega višino 610 m. Kljub temu je verjetno, da v pozni kredi morje nikoli ni v celoti prekrilo Irske. Zato so geomorfološke oblike oblikovali površinski procesi, ki so potekali v presledkih, z nižanjem erozijske baze in z uravnavanjem najvišjega površja. Deli, ki so ostali na obrobju višjih predelov, so ostanki denudacije zgodnjega kenozoika. Na jugu se raztezajo planote, ki segajo od 183 m do 366 m nad morsko gladino. Verjetno so nastale zaradi stare rečne mreže med poznejšo kenozojsko dobo. Dve izraziti površinski uravnavi sta na višinah med 183–250 m ter med 280–330 m. Prvo, nižjo uravnavo so izoblikovali površinski procesi v neposredni povezavi z abrazijo morja. V tem času je morje verjetno zalilo kotlino Irskega morja, saj se pleistocenske in zgodnje pleistocenske morske školjke pojavijo v sosednih ledeniških nanosih (Orme, 1970). Nedvomno je lega Irske blizu roba evropskega kontinentalnega šelfa pripomogla, da je bila podvržena močnejšemu vplivu spreminjanja gladine morja. Tako značilnosti kvartarne dobe in njenih obalnih področjih zagotovo kažejo dviganja in preplavljanja obal, pripisana tem oscilacijam. Na primer, obsežno pozno kvartarno površje Waterford in Cork, se spušča proti morju preko stopničastih zaporedij ozkih teras v fluvialnih in morskih sedimentih. Oblikovane so tako, da se skladajo z nihanjem morske gladine v kvartarju. Daleč proti notranjosti so površinski vodotoki odgovarjali tem nihanjem s hitrimi vrezovanji. Na bolj namočenem severu in zahodu, je bila kenozojska pokrajina kmalu podvržena kvartarni eroziji, tako da se današnji skromni ostanki hribov kot so to The Twelve Pins v Connemara (okrožje Galway) odsekano spuščajo na obširna nižavja. Na bolj sušnem jugu in vzhodu vzbočene strani dolin in ozke rečne terase kažejo, da je bilo vrezovanje tudi relativno hitro, a v odpornejših kamninah. S tem je bilo doseženo manjše širjenje dolin. Ko sta bila apnenčev peščenjak in glineni apnenec odstranjena, je bila razgaljena podlaga topnega karbonskega apnenca. Površje se je znižalo izjemno hitro. Na ta način se domneva, da je osrednje nižavje dobilo sedanjo obliko. V smislu razvoja reliefa Irska obsega tri glavne reliefne kategorije: gorske ostanke, nastale iz zgodnjih kenozojskih pokrajin, široko vmesno planoto, oblikovano s poznejšim kenozojskim izravnavanjem, ter globoke doline in obsežna nižavja, ki so nastali z denudacijo v kvartarju. Takšno zaporedje je nazorno videti na jugu, kjer se gore Knockmealdown ostro dvigajo iznad nižavja Tipperary na 795 m n. v., in se nato odsekano spustijo proti jugu na kenozojsko površje na višini 183–250 m, v katero je globoko vrezana dolina reke Blackwater (Orme, 1970). Z 20.256 km2 se Slovenija uvršča med najmanjše evropske države in je za tretjino manjša od republike Irske. Geografska lega Slovenije je 46° 3’ in 45° 25’ SGŠ ter 13° 23’ in 16° 36’ VGD. Leži na stiku Alp, Dinarskega gorstva, Panonske nižine in Sredozemlja. Na stičišču teh štirih velikih evropskih makroregij je na ozemlju Slovenije prišlo do prepletanja značilnosti, zaradi česar je na razmeroma majhnem prostoru nastal izjemno raznolik, drobno razčlenjen mozaik majhnih pokrajin s samosvojimi naravno in družbeno geografskimi značilnostmi. Zaradi tega Slovenija izstopa med evropskimi državami po reliefni in pokrajinski pestrosti. Slovenija ima le 47 km dolgo morsko obalo, vendar segajo naravnogeografski vplivi Sredozemlja mnogo dlje v notranjost, vse do visokih dinarskih kraških planot in po dolini Soče daleč navzgor v osrčje Julijskih Alp (Natek, 1998). Med njimi se dvigajo strmi vrhovi, med katerimi je najvišji Triglav (2864 m). V gorski svet se z vseh strani zajedajo globoke, ledeniško preoblikovane doline. Ledeniki so zapustili velike količine ledeniškega gradiva. Tega so nalagali v morenskih nasipih. Za njimi so ob umikanju ledenikov nastala številna jezera, med njimi največji Bohinjsko ter Blejsko jezero. V smeri proti morju se dinarske kraške planote strmo spuščajo v Vipavsko dolino in ilirskobistriško kotlino iz eocenskega fliša. Južno od Vipavske doline je pokrajina Kras, obsežna kraška planota iz krednih apnencev. Ravno tu se je začelo prvo obsežno raziskovanje posebnih površinskih oblik, ki so kasneje dale mednarodno uveljavljeni termin kras. V dinarskem krasu je tudi slovensko največje presihajoče Cerkniško jezero (Natek, 2000). Glavnina geološkega razvoja na Slovenskem se je odvijala v obdobjih mezozoika, terciarja in kvartarja. Geološko, Slovenija pripada dvema gorskima sistemoma: Alpidom in Dinaridom (Natek, 1998). Oba sta zgrajena iz velikih tektonskih pokrovov, ki so se zaradi podrivanja afriške plošče pod evrazijsko v Alpidih narinili od juga proti severu, in so zgrajeni večinoma iz starih metamorfnih kamnin, v Dinaridih pa od severa proti jugu in so večinoma iz mezozojskih karbonatnih kamnin. Meja med Alpidi in Dinaridi poteka po t.i. Periadriatskem šivu, globoki razpoki v zemeljski skorji, ob kateri so na dan prišle različno stare magmatske kamnine. V Sloveniji k Alpidom prištevamo le odrastke Osrednjih Alp (Pohorje, Strojna, Košenjak, Kozjak), ki se na površju končajo na črti Slovenske Konjice–Maribor–Gradec. V glavnem so zgrajeni iz predkambrijskih in paleozojskih metamorfnih kamnin (gnajsi, blestniki, filitoidni skrilavci), med katere se je v oligocenu vrinil velik tonalitni lakolit Pohorja. Geologi delijo Dinaride na tri dele: Južne Alpe, Notranje Dinaride in Zunanje Dinaride. V Sloveniji Južne Alpe obsegajo gorske skupine Julijskih Alp, južnih Karavank in Kamniško–Savinjskih Alp. Prevladujejo karbonatne kamnine (apnenci in dolomiti), ki so nastale v plitvejših delih mezozojskega morja. Notranji Dinaridi obsegajo ozek pas globokomorskih, nekarbonatnih kamnin, ki so se v mezozoiku odložile v globokomorskem jarku, t.i. Slovenskem bazenu (Natek, 1998). Segajo od Kobarida prek Tolmina, Škofje Loke, Kamnika, južno od Celja. Med Celjem in Novim mestom se njihovo ozemlje precej razširi proti jugu, vendar na površju prevladujejo mlajši, oligocenski in miocenski morski sedimenti Panonskega morja. Zunanji Dinaridi obsegajo večji del srednje ter celotno južno Slovenijo. V podobno širokem pasu se nadaljujejo proti jugovzhodu, zahodno od Slovenije pa so večinoma tektonsko pogreznjeni in zasuti z debelimi plastmi rečnih naplavin Furlanske in Beneške ravnine. Drugače kot Notranji Dinaridi so večinoma zgrajeni iz karbonatnih kamnin, ki so v mezozoiku nastale na Dinarski karbonatni platformi (Natek, 1998) ter mlajših paleocenskih in eocenskih flišev (Natek, 1998). V spodnjem triasu se je plitvo morje obdržalo 30 mil let. Prekrivalo je t.i. Slovensko karbonatno ploščo (Natek, 1998), na kateri so se odlagali skladnati apnenci, pozneje marsikje spremenjeni v dolomite. V ladinijski dobi srednjega triasa je prišlo do burnih tektonskih premikov, ki jih je spremljalo močno vulkansko delovanje. Slovenska karbonatna plošča je nato razpadla, v njenem srednjem delu je nastal globokomorski jarek, t.i. Slovenski bazen (Natek, 1998). Obstajal je celih 150 mil. let in izginil šele v zgornji kredi, iz zelo raznolike skladovnice globokomorskih sedimentov (laporji, glinovci, peščenjaki, tufi) pa so nastali današnji Notranji Dinaridi. Severno in južno od Slovenskega bazena sta se v srednjem triasu izoblikovali dve karbonatni plošči (Julijska in Dinarska) (Natek, 1998), na katerih so se v plitvem in toplem morju naložile več kot tisoč metrov debele skladovnice apnencev in dolomitov. Iz kamnin Julijske karbonatne plošče so zgrajene današnje Južne Alpe, iz kamnin Dinarske plošče pa Zunanji Dinaridi (Natek, 1998). Alpski del Slovenije je v velikem delu zgrajen iz plitvomorskih debelo skladovitih dachsteinskih apnencev iz zgornjega triasa, medtem ko je v južnejše ležečem Slovenskem jarku tisti čas nastajal ploščasti dolomit z roženci (baški dolomit). V dobi jure je bilo na Julijski in Dinarski karbonatni plošči morje globlje kot prej, v njem so se odlagali oolitni in drobnozrnati apnenci, ki so danes najbolj razširjeni na zahodnem Dolenjskem, severnem delu Notranjske in na Trnovskem gozdu. V kredi so se v južnem delu Slovenije še naprej odlagali plitvomorski apnenci. Dolgotrajni Slovenski bazen se je zaradi vse intenzivnejših tektonskih premikov začel na prehodu iz spodnje v zgornjo kredo počasi zapirati, v njem so se odlagale flišne plasti. Globoko morje se je prestavljalo vse bolj proti jugu na Dinarsko karbonatno ploščo. V zgornji kredi so nastale flišne kamnine na Tolminskem, ob srednji Soči. V tem času se je drugod odlagal ploščasti apnenec s plastmi laporja in polami roženca (volčanski apnenec), ki ga najdemo na Tolminskem in v Idrijsko–Cerkljanskem hribovju. V plitvem morju Dinarske karbonatne plošče so se v zgornji kredi odložile debele plasti rudistnih apnencev, ki danes gradijo večje dele Banjšic, Nanosa, Krasa, Javornikov in Kočevskega Roga (Natek, 1998). K izjemni pestrosti površja dodatno prispevajo še zelo velika litološka pestrost, klimatsko dogajanje konec terciarja in v kvartarju (poledenitve in z njimi povezana sedimentacija, periglacijalni procesi, zakrasevanje v različnih litoloških, hidroloških in klimatskih okoliščinah), intenzivni neotektonski premiki v kvartarju (Natek, 1998). V eocenu se je globlje morje prestavilo še bolj proti jugu (fliš Brkinov, Koprsko primorje) in je sredi eocena izginilo, tako da je velik del današnje Slovenije postal kopno, le na vzhodu je nastalo novo, Panonsko morje. V spodnjem in srednjem oligocenu je to morje prekrilo velik del slovenskega ozemlja, vode s kopnega so vanj prinašale prod, pesek in mulj. V srednjem miocenu se je zaradi dolgotrajnega podrivanja afriške plošče pod evrazijsko začela zadnja faza močnega alpidskega gubanja, med katerimi so v Alpidih in Dinaridih nastali veliki tektonski pokrovi, ki še danes gradijo velik del Slovenije. Večina dogajanja je potekala pod miocenskim morjem. Zaradi bližine kopnega so se v to morje odlagali zelo pestri prodni, peščeni in lapornati sedimenti. V zgornjem miocenu se je Panonsko morje začelo zaradi tektonskega dvigovanja umikati s površja. V pliocenu je bilo na ozemlju Slovenije večinoma kopno, dvigajoče se Alpe in Dinarsko gorstvo so istočasno zniževali denudacijski in erozijski procesi. Gubanje je v tem času v glavnem že ponehalo. Nastali so dolgi prelomi v dinarski smeri, ob prelomih so se pogreznile nekatere kotline. Ob hkratnem delovanju tektonskih in erozijsko-denudacijskih geomorfnih procesov, so v takratnem toplem in vlažnem pliocenskem podnebju nastale glavne reliefne poteze današnjega površja Slovenije. Takratno površje je bilo veliko bolj uravnano kot danes in šele pozneje menjavanje sušnih in vlažnejših obdobij na prehodu iz pliocena v pleistocen ter nastanek obsežnih ledenikov v pleistocenu je na izjemno pestri kamninski podlagi ustvarilo današnje, zelo razčlenjeno in raznoliko površje Slovenije (Natek, 1998). Večina ozemlja zgrajena iz paleozojskih kamnin. Večina ozemlja zgrajena iz mezozoika. Kamnine Kamnine podvržene dvema gorotvornima dogajanjama, podvržene trem gorotvornim dogajanj, od teh je kaledonski in armorikanski orogenezi. bila najbolj intenzivna in pomembna alpidska orogeneza. Glavna strukturna zgradba je nastala v kaledonski dobi z Glavni geološki razvoj v mezozoiku, terciarju in gubanjem predkambrijskih kamnin in paleozojskih kvartarju. Ozemlje pripada dvema gorskima sedimentov. Armorikanska premikanja povzročila sistemoma, Alpidom in Dinaridom. Zgrajena sta iz tektonsko narivanje gub v smeri vzhod-zahod na velikih tektonskih pokrovov. Od tega so obsežnejši Dinaridi: Južne Alpe, Notranji in kamnine devonske in karbonske starosti. Zunanji Dinaridi. Samo na severovzhodu so mezozojske in kenozojske Zunanji Dinaridi obsegajo večji del srednje ter kamnine pomembne za pokrajino. Obsežni pokrovi celotno južno Slovenijo. Večinoma zgrajeni iz bazaltne lave iz zgodnjega kenozoika so prekrili karbonatnih kamnin, ki so v mezozoiku nastale na Dinarski karbonatni platformi ter mlajših mezozojske sedimente. paleocenskih in eocenskih flišev. Vulkanska aktivnost je bila uvod v zemeljske premike, V srednjem triasu je prišlo do burnih tektonskih ki so zajeli celotno Irsko, kasneje so dosegli vrh v alpski premikov in vulkanske aktivnosti. Globoka orogenezi. Premiki so bili lokalno omejeni na pogreznitev osrednje Slovenije in nastanek deformiranje in prelamljanje osnovnih struktur. Ni slovenskega bazena. Pojav dveh karbonatnih plošč velikih tektonskih pokrovov. Tektonika manj burna kot Julijske in Dinarske. V plitvem in toplem morju so se naložile več kot tisoč metrov debele skladovnice apnencev in dolomitov. Vulkanska aktivnost ni imela vpliva na kras. Erozija je izrazito izravnala površje Irske. Samo majhna Kamnine Julijske karbonatne plošče gradijo območja presegajo 365 m. Manj kot 0.25% Irske dosega današnje Južne Alpe, kamnine Dinarske plošče pa Dinaride. Zaradi intenzivnejših vrhove 610 m. Verjetno v pozni kredi morje nikoli ni v Zunanje celoti prekrilo Irske. Površinske oblike so oblikovali tektonskih premikov se je Slovenski bazen na pretežno površinski procesi. Potekali so v presledkih, z prehodu iz spodnje v zgornjo kredo začel zapirati. nižanjem erozijske baze in z uravnavanjem najvišjega Velik del današnje Slovenije je postal kopno, le na površja. Deli, ki so ostali na obrobju višjih predelov, so vzhodu je nastalo novo, Panonsko morje. V ostanki denudacije zgodnjega kenozoika. Lega Irske srednjem miocenu se je začela zadnja faza blizu roba evropskega kontinentalnega šelfa je alpidskega gubanja, med katerimi so v Alpidih in omogočila močnejši vpliv spreminjanja gladine morja. Dinaridih nastali veliki tektonski pokrovi, ki še Te oscilacije se kažejo v dvigovanju in preplavljanju danes gradijo velik del Slovenije. V pliocenu je gubanje v glavnem že ponehalo. Nastali so dolgi obal. prelomi v dinarski smeri, ob prelomih so pogreznile nekatere kotline. V smislu razvoja reliefa Irska obsega tri glavne reliefne V toplem in vlažnem pliocenskem podnebju so kategorije: gorski ostanki, nastali iz zgodnjega nastale glavne poteze današnjega površja. kenozojskega površja, široka vmesna planota Takratno površje je bilo veliko bolj uravnano kot oblikovana s poznejšim kenozojskim izravnavanjem ter danes in šele poznejše menjavanje sušnih in globoke doline in obsežna nižavja nastale z denudacijo v vlažnejših obdobij na prehodu iz pliocena v pleistocen je na izjemno pestri kamninski podlagi kvartarju. ustvarilo današnje, zelo razčlenjeno in raznoliko površje Slovenije. Poglavje o poledenitvi Irske sem bolj podrobneje obdelala, saj je imela poledenitev velik vpliv na irsko površje. Odigrala je, kot je kasneje opisano, ključno vlogo v preoblikovanju reliefa in posameznih površinskih oblik. Za mojo izbrano tematiko pa je dodala še poseben prikriti element, ki otežuje prepoznavanje kraških površinskih oblik. Tako je bilo nastajanje kraških oblik podvrženo spremembam v času poledenitve in stanju ledu. Ta fenomen je potrebno še posebej poudariti, saj območje slovenskega dinarskega krasa ni bilo izpostavljeno tako obsežni poledenitvi. Ta je bila omejena le na posamezne dele najvišjih delov dinarskih planot. To lahko kasneje lažje razloži vzroke razlik med dinarskim in irskim krasom. Podnebna nihanja v kvartarju so dosegla svoj vrh v najmanj dveh poledenitvah, vsaka znana po različnem začetku in preoblikovanju pokrajine s pisanim mikroreliefom velike ekološke pomembnosti (Orme, 1970). Nanosi starejše poledenitve imajo pogosto bolj neizrazne površinske oblike. V manj obsegajoči zadnji poledenitvi pa so sveži valoviti nanosi na široko prekrili nižavja. Starejša poledenitev vsebuje določene enake značilnosti kot glavna evropska poledenitev Würm/Weichsel (Orme, 1970). Mnogo bolj sveža, zadnja poledenitev predstavlja zadnji glavni sunek Würm/Weichsel ledeniške dobe (Orme, 1970). Na Irskem je relief močno vplival na razvoj in potek ledenikov. V starejši poledenitvi so zgodaj v vsaki hladni fazi obrobni višji predeli povzročili nastanek lokalnih ledenikov, ki so se kasneje spustili po dolinah v nižine. Ko so se posamezni ledeniki združevali, je nastal velik ledeniški pokrov čez osrednja nižavja. V toplejši medledeni dobi podnebje in vegetacija nista bili različni od današnje, je pa zato naslednja ledena faza napovedovala razvoj tundre čez celotno Irsko in razvoj gorskih ledenikov. Zmrzal in soliflukcija sta zakrili tundro z nesortiranim blatom kamninskega ostanka, medtem ko je začel led z gora na severu, jugozahodu in jugovzhodu dosegati bližnje nižine. Gladina morja se je znižala, ko je naraščajoč mraz začel zapirati večino oceanskih voda in povzročil razširitev ledenega pokrova. Daleč proti jugu se je pahljače razširil obsežen ledeniški pokrov čez Irsko morje. Njegove najbolj zahodne komponente so segale čez Wexford, preko pasu apnenca južnega Waterforda in Corka, ter segale skoraj do rta Power Head. Ko se je začel led Irskega morja umikati, so na novo nastale ledeniške vode vrezale obrobna rečna korita vzdolž vzhodne strani gora Wicklow. V tem času so se prvotni ledeniki združili in tvorili osrednji notranji ledeni pokrov, ki se je razširjal na jug, ter s seboj prinašal nesortiran granitni material iz Galwaya do Kilkennyja in Corka. Kasneje se je led pomaknil proti zahodu čez ustje reke Shannon in severno od okrožja Kerry. Med Kilmore Quay in Dungarvan je bil ta ledeni tok tako močen, da je potisnil upadajoči led Irskega morja stran od jugovzhodne obale. Ko se je osrednji ledeni pokrov začel krčiti, so na novo nastale vode preplavile kanale okoli gora Galtee na severu okrožja Kerry. Danes so številne višje gore na jugu in zahodu preoblikovane v nunatake kot rezultat obdajajočega ledu. V medledeni dobi, ki je sledila starejši poledenitvi, je prišlo do preperevanja in erozije na številnih nanosih (Orme, 1970). Čeprav je bila zadnja poledenitev manj obsegajoča kot prejšnja, je imela večji vpliv na današnji izgled pokrajine zaradi njene časovne bližine. Kot poprej, so se navzven segajoči gorski ledeniki združili in ustvarili osrednji notranji ledeni pokrov, ki se je raztezal vse od Severne Irske do vzhodnega Galwaya. Rezultat tega dogajanja so nekdanje čelne morene, ki zavzemajo širok lok čez osrednje južno nižavje. Led, ki je obdajal severne robove gora Wicklow, se je širil proti jugu. Po njegovem umiku so vode zajezile in ustvarile ledeniška jezera južno od Dublina. Led Irskega morja je preosmeril ledene tokove, ki so potovali po vzhodni obali, nazaj proti notranjosti. Premaknili so se daleč proti jugu rta Wicklow Head ter v bližino zaliva Wexford. Medtem ko je bil led okoli Dublina in Limericka 305 m debel, so bile ostale planota Castlecomer, robovi višjih predelov reke Shannon, kot tudi nekaj robnih območij zahodnega Mayo in Donegal, nepoledenela. Led je za seboj pustil morene in v gorah velike krnice. Najdemo jih v gorah Comeragh, Galtee in Nephin Beg ter na polotokih Achill, Dingle in Iveragh. Medtem ko so bile gore Wicklow izhodišče posameznih dolinskih ledenikov, je lokalni ledeniški pokrov obsegal zaliv Kenmare, Killarney in doline rek Lee, Bride in Bandon, a ni segal do južne obale Corka. Ponekod na jugu se je tundra mešala s soliflukcijskim kamninskim materialom ter se je ponovno pojavila v intervalih vzdolž atlantske obale. Led se je začel umikati zaradi taljenja mrtvega ledu na mestu ter deloma zaradi rednega umikanja na obrobju (Orme, 1970). Po širši okolici odloženi pesek in prod se je po taljenju mrtvega ledu pomešal z eskerji. Tak tip pokrajine je značilen za jugovzhod Galwaya in severno od zaliva Wexford. Eskerji v osrednjem nižavju Irske so nastali z zmernim krčenjem počasnega polzenja ledu od vzhoda proti zahodu. Eskerji v nižavju Mayo pa so nastali z ledeniškim umikanjem proti jezeru Lough Corrib v okrožju Galway. Na tisoče drumlinov se razteza čez osrednje severno nižavje Irske do okrožij Sligo, Donegal, vzhodnega okrožja Mayo, proti morju zaliva Clew, v vzhodnem okrožju Clare ter okoli zaliva Bantry. Drumlin je podolgovat zaobljen grič iz drobirja talne morene, razpotegnjen v smeri premikanja nekdanjega ledenika. Drumlini obsegajo v celoti 10.360 km2 Irske in čeprav lahko prispevajo k boljši rabi tal v drugače mokrem zahodu, slabo odtekanje povsod zmanjšujejo njihovo rodovitnost (Orme, 1970). V splošnem so pleistocenski ledeniki obrusili kamninski material v višjih predelih, poglobili že obstoječe doline in pripomogli k večji pestrosti pokrajine. Vodotoki, ki so nastali ob umikanju ledu, so odložili gline, prod in pesek po osrednjem nižavju. Podobno je bilo v gorskih dolinah. To je na široko omogočilo razvoj prsti. Skoraj povsod so se morali na novo nastali vodotoki prilagoditi obsežnim spremembam v pokrajini. Čeprav je bilo glavno porečje pred poledenitvijo le malo modificirano v medledenih dobah, so nekatere večje reke opustile prvotne struge zaradi čepov iz pleistocenskih nanosov. To so reke Shannon med mestoma Killaloe in Limerick, reka Erne nad Ballyshannon ter reka Liffey pod Dublinom. Veliko manjših potokov je nastalo na obširnih morenskih nasipih, medtem ko so se deli rek Boyne, Slaney, Suir in Bandon po umiku ledeniških voda ustalil na debelih nanosih peska in peščenjakov. Nihanja morske gladine zaradi večanja in zmanjševanja svetovnega ledenega pokrova je pustilo pečat irski obali. Nekoč, preden so nastali ledeniki Irskega morja, sta reki Slaney in Blackwater vrezali globoka korita 45 m nižje glede na današnjo raven. Med zadnjo poledenitvijo se je gladina morja verjetno znižala za 112 m pod današnjo gladino. Ko se je led stalil, je morje začelo potapljati nižje dele globlje izdolbenih dolin, in čez čas ustvarilo bolj razčlenjeno obalno črto. Odkar se je morje dvignilo na današnjo raven okoli 3400 let pred našim štetjem, so se samo manjši deli obal oblikovali z abrazijo. Nastali so strmi klifi in obalni material je bil raznesen po manjših zalivih, vendar so velike riasne obale juga in zahoda ostale manj poškodovane. Počasno dvigovanje kopnega, ki je bilo v času poledenitve prekinjeno, se je končalo (Orme, 1970). V pleistocenskem obdobju se je podnebje močno spreminjalo, tako da se je v 2 mil. let zvrstilo najmanj pet ledenih dob, ko so bile temperature v povprečju za 5–6° C nižje kot danes, in podobno število medledenih dob, ko je bilo najmanj tako toplo kot danes. V zadnji, würmski ledeni dobi, ki je trajala od 80 000–10 000 let nazaj, se je snežna meja znižala na 1300 m, gozdna meja pa vse do 600 m (Natek, 1998). V najhladnejših obdobjih ledene dobe so ledene gmote prekrile tudi vsa večja gorovja, Alpe in tudi delno Dinarsko gorstvo (Geografski atlas Slovenije, 1998). Zaradi polzenja ledu z visokih planot v doline so se razvili obsežni ledeniki. Prevladovali so samo dolinski ledeniki zaradi zmernih nadmorskih višin naših Alp in dolinastega reliefa (Gams, 1998). Visokogorske reke so nasipavale prod hitreje kot pritoki z nižjih, zlasti iz mehkejših kamnin zgrajenih vzpetin. Potoki so pod vzpetinami odlagali ilovice in na njih so nastala močvirja, medtem ko je glavni tok iz visokih gora naplavljal sredi doline prodne nasipe (Geografija Slovenije, 1998). Z nizkega razvodja med Julijskimi in Karnijskimi Alpami ter Karavankami okrog Trbiža se je led pomikal na sever proti Zilji, na vzhod po dolini Save Dolinke do Most pri Jesenicah, na jug prek Predela do velikega soškega ledenika. Soški ledenik je bil zaradi obilice padavin najdaljši (65 km) (Geografija Slovenije, 1998). Končal se je pri vasi Sela južno od Tolmina, na zahodu pa je zapolnil dolino Bele (Kanalska dolina). Z leve je sprejel ledene gmote iz Dunjske in Reklanske doline ter Rezije in se združil z ogromnim tilmentskim ledenikom, ki je segal tudi v Furlansko nižino. Poledenele so bile tudi obsežne planote na južni strani Triglava, led z njih se je stekal v Bohinj in se po dolini Save Bohinjke pomikal proti Bledu, kjer se je na široko razprostrl po Blejskem kotu in Deželi proti Žirovnici in še prek Radovljice proti Kamni Gorici (Geografski atlas Slovenije, 1998). Bohinjski ledenik je bil tako drugi najdaljši (50 km). Korozija deževnice in snežnice je bila osredotočena na alpske doline. Tam je taleči led z ledeniško vodo prvič dosegal karbonatno kamnino na dnu in v bokih doline in korodiral apnenec. Ker pritisk ledu znižuje temperaturo taljenja, je bila kontaktna korozija led/apnenec na ožjih delih ledeniške doline močnejša (Geografija Slovenije, 1998). Tudi zato in ne le zaradi ledeniškega dolbenja in brušenja skale so v apnencih nastale dokaj enakomerno široke ledeniške doline. V tej luči se pokaže Zgornja dolina v Bohinju za talilni konec končnega ledenika iz Voj. Ker je bilo v osojnih legah med grebeni (zgornja Trenta, Koritnica, doline na severni strani Julijskih Alp in Kamniško–Savinjskih Alp) več ledu, so tamkajšnje ledeniške doline širše. Manjši ledeniki so se razvili tudi v Kamniško–Savinjskih Alpah, Karavankah in na visokih planotah Dinarskega gorovja (Trnovski gozd, Snežnik) (Geografija Slovenije, 1998). Ledeniki so zelo preoblikovali površje. Z drobirjem, ki so ga prenašali s seboj, so spodjedli in priostrili številne vrhove (nunataki), razširili najvišje ravnike in pomembno prispevali k koritasti obliki dolin (Geografski atlas Slovenije, 1998). Tipično izoblikovana ledeniška dolina ima enakomerno širino, prečni prerez v obliki črke U in rame, to je polico, nastalo v pobočju ob vrhu ledenika. Ramen naše ledeniške doline nimajo. Najbolj enakomerno široke so ledeniške doline v apnencu na severni strani gorovja (Geografija Slovenije, 1998). Ledeniki so zapustili tudi velikanske količine ledeniškega gradiva (Geografski atlas Slovenije, 1998). Tega so naložili v zelo izrazitih morenskih nasipih ob svojem čelu in na straneh. Za njimi so ob umikanju ledenikov nastala jezera. Največ ledeniškega gradiva se je ohranilo iz zadnje ledene dobe, veliko ga je tudi iz starejših poledenitvenih obdobij (Geografija Slovenije, 1998). Na obodu čelne kotanje bohinjskega ledenika med Radovljico in Kamno Gorico leži morenski drobir kar štirih poledenitev. Še bolje so se ohranili sledovi nasipanja glacio–fluvialnega proda, ki so ga nanašale reke izpod ledenikov. Ob Savi so vidni ostanki šestih takih nasipanj, sledimo jim od čela nekdanjega ledenika po dolini še daleč navzdol. Pri najmlajših štirih so se ohranili tudi pripadajoči istodobni morenski nasipi günške, mindelske, riške in würmske starosti (Geografija Slovenije, 1998). Pri starejših dveh nasipih pa lahko sklepamo o njihovem glacio–fluvialnem izvoru samo na temelju njihovih značilnosti, predvsem plastovitosti gradiva, močne prevlade apnenca in dolomita ter zaobljenosti prodnikov. Za medledena, toplejša obdobja kvartarja je bilo značilno izrazito erozijsko poglabljanje dolin, ki se je začelo ob umikanju ledenikov. Vrezovanje je bilo tako izdatno, da ponovno nasipanje ob vsaki naslednji ledeni dobi ni več doseglo višine prejšnjega. Tako je nastalo od ledenikov navzdol po dolinah šest kvartarnih teras. Vsaka nižja med njimi je mlajša in zato na površini manj preperela in zakrasela. Pokriva jih vse tanjša preperlina, prod v njih je vse manj zlepljen, pri najmlajši iz zadnje ledene dobe pa celo še povsem svež. Korenitemu preoblikovanju površja so bila v ledenih dobah izpostavljena tudi nepoledenela (periglacialna) območja. Zaradi zelo nizkih temperatur v času poledenitve se je gozd iz naših krajev skoraj povsem umaknil, sledilo je močno mehanično razpadanje kamnin ter polzenje drobirja po pobočjih v doline (soliflukcija) (Geografski atlas Slovenije, 1998). Periglacialnega drobirja je še posebno veliko v spodnjem Posočju in ob vznožju kraških planot od Banjšic in Trnovskega gozda mimo Nanosa, Hrušice, Javornikov in Snežnika ter naprej proti jugovzhodu. Reke so z drobirjem pospešeno poglabljale svoje doline, še posebej ob spomladanskih otoplitvah, ko se je sneg hitro talil, zamrznjena tla so se odtajala in nastale so obsežne povodnji. Podivjane vode so se na široko razlivale, pri tem pa spodjedale po zmrzali povsem zrahljane bregove (bočna erozija) in iz rečnih korit trgale živoskalno podlago (globinska erozija). Globinsko vrezovanje rek je bilo prekinjeno v najsušnejših viških poledenitvenih obdobij, ko reke niso več zmogle sproti odnesti vsega drobirja, ki je po pobočjih spolzel vanje. Reke so največ fluvio–periglacialnega gradiva nasule v zgornjih delih dolin, ob vstopu v glavne doline in kotline pa so nanesle obsežne vršaje. Pri tem so se bočno vrezovale in širile svoje doline. Ko je z začetkom toplejšega podnebja po vsakokratni ledeni dobi površje spet porasel gozd, se je dotok drobirja v doline ustavil in globinsko vrezovanje se je spet okrepilo. Zaradi menjavanja teh procesov so se doline tudi v nepoledenelem periglacialnem svetu poglobile od 250 do 300 m, hkrati pa je nastalo šest ali celo sedem akumulacijskih teras, ki so v smeri proti dnu dolin vse mlajše (Geografski atlas Slovenije, 1998). Na splošno so pleistocenski ledeniki prekrivali le nekaj odstotkov slovenskega ozemlja. Kljub temu so ledeniške reke razsule po podgorju obilo ledenodobne naplavine in dale sedanjo podobo dolinskega dna v široki okolici (Geografija Slovenije, 1998). Najmanj dve poledenitvi v podnebno nestabilnem kvartarju. Ledeni pokrov prekrije celotno Irsko, kontinentalna poledenitev. Irsko poledenitev razdelimo na starejšo in mlajšo dobo würmske poledenitev. Nanosi starejše poledenitve so skoraj neprepoznavni na površju, medtem ko so zadnji nanosi sveži, in so na široko prekrili nižavja. V dobi dveh milijonov let pleistocena se je zvrstilo pet ledenih dob. Poledenitev je omejena na Alpe in najvišje predele Dinarskega gorovja (Trnovski gozd, Snežnik), alpska poledenitev. Najobsežnejša poledenitev je bila v Julijskih Alpah, le najvišji grebeni in vrhovi so štrleli iznad ledu. Ob višku würmske poledenitve je bila meja večnega ledu 1300 m n.v., zgornja gozdna meja pa 600 m. Zaradi zmernih nadmorskih višin naših Alp in dolinastega reliefa so bili v gorah le dolinski ledeniki. Led se je iz krnic in s podov stekal v doline, kjer so bili med drugimi trije večji ledeniki: Soški ledenik je bil zaradi velike količine padavin najdaljši, 65 km. Tekel je po dolini Soče do Mosta na Soči, manjši del se je odcepil po Staroselskem podolju proti zahodu. Bohinjski ledenik (50 km) je zbiral led na Komni in Fužinskih planinah in segal iz Bohinja mimo Bleda do ravnine pri Radovljici. Dolinski ledenik (40 km) je tekel po dolini Save Dolinke in se pri Radovljici združil z Bohinjskim ledenikom. Manjši ledeniki so se razvili tudi v KamniškoSavinjskih Alpah, Karavankah in na visokih planotah Dinarskega gorovja (Trnovski gozd, Snežnik). Na splošno ledeniki prekrivali le nekaj odstotkov slovenskega površja. Korozija deževnice in snežnice je bila osredotočena na alpske doline. Ledeniška voda je prvič dosegala karbonatno kamnino na dnu in v bokih doline in korodirala apnenec. Ker pritisk ledu znižuje temperaturo taljenja, je bila kontaktna korozija led/apnenec na ožjih delih ledeniške doline močnejša. Tudi zato in ne le zaradi ledeniškega dolbenja in brušenja skale so v apnencih nastale dokaj enakomerno široke ledeniške doline. Ledeniki so močno preoblikovali površje zaradi povečanega mehaničnega preperevanja kamnin v ledenih dobah. Značilne oblike: priostreni številni vrhovi (nunataki), ledeniške U doline, morenski nasipi ob čelu in straneh. Ob umiku ledenikov so nastala jezera. Intenzivno poglabljanje dolin v medledenih dobah po umiku ledenikov. Nastanek teras in nato nasipavanja v medledeni dobi. Veliko periglacialnega drobirja v spodnjem Posočju in ob vznožju kraških planot Banjšic, Trnovskega gozda mimo Nanosa, Hrušice, Javornikov, Snežnika in naprej proti jugovzhodu. Relief je zelo vplival na razvoj in potek ledenikov. Posamezni ledeniki so se združevali v osrednjem nižavju in ustvarili velik ledeniški pokrov. Morje se je znižalo za nekaj metrov pod današnjo gladino. Naraščajoči mraz je zaprl večino oceanskih voda in s tem povzročil razširitev ledenega pokrova. Ko se je začel led Irskega morja umikati, so na novo nastale ledeniške vode vrezale obrobna rečna korita vzdolž vzhodne strani gora Wicklow. Danes so številne višje gore na jugu in zahodu preoblikovane v nunatake. V medledeni dobi, ki je sledila starejši poledenitvi, je prišlo do preperevanja in erozije na številnih nanosih. Zadnja poledenitev je manj obsegajoča kot prejšnja. Ima večji vpliv na današnji izgled pokrajine zaradi njene časovne bližine. Gorski ledeniki so se združili in ustvarili osrednji notranji ledeni pokrov, ki se je raztezal vse od Severne Irske Velike Britanije do vzhodnega Galwaya. Rezultat tega dogajanja so čelne morene, ki zavzemajo širok lok čez osrednje južno nižavje. Po umiku ledu so vode zajezile in ustvarile ledeniška jezera. Morene danes kažejo glavni tok ledenikov, ki so v gorah izdolbli krnice. Led se je začel umikati zaradi taljenja mrtvega ledu na mestu ter deloma zaradi rednega umikanja na obrobju. Pleistocenski ledeniki obrusili kamninski material v višjih predelih, poglobili že obstoječe doline in pripomogli k večji pisanosti pokrajine. Značilne oblike: Morenski nasipi ob čelu in straneh. Nunantaki na jugu in zahodu. Ledeniška jezera ob umiku ledenikov južno od Dublina. Eskerji v osrednjem nižavju Irske. Nastali z zmernim krčenjem počasnega polzenja ledu od vzhoda proti zahodu. Drumlini obsegajo 10.360 km² Irske. Raztezajo se čez osrednje severno nižavje Irske do okrožij Sligo, Donegal, vzhodnega Mayo in proti morju okrožja Clare. Posledice: pokriti kras v osrednjem nižavju, glacio- kras planote Burren in severozahodne kraške planote, „limestone pavements". Turloughi v zahodnih nižavjih-glaciokraška oblika. Posledice: visokogorski kras: brezna, podi, kotliči. nižje: planote Trnovski gozd, Snežnik, Javorniki, Hrušica, Rog. kras pod zgornjo gozdno mejo: konte na Pokljuki in Jelovici. V geološkem smislu lahko rečemo, da je Irska dobesedno geološko nadaljevanje Velike Britanije, saj se podobne geološke strukture pojavljajo na obeh otokih (Johnson, 1994). Kljub temu pa na podobnih kamninah površinske oblike niso enake in razlike so očitne. Morfološka območja so za Irsko pomembna, saj le te kažejo na raznovrstnost v rabi prostora. Glavna značilnost reliefa so glavni višji predeli na obrobju osrednjega nižavja Irske. Višji predeli so preveč oddaljeni med seboj, da bi tvorili neprekinjen obroč vzpetega sveta. Prav tako območje višjega sveta kaže znatne razlike v sami obliki in smeri. V celoti gledano sta glavni reliefni enoti Irske na eni strani obsežno osrednje nižavje ter višji okoliški svet na njegovem obrobju (Johnson, 1994). Tu se nahajajo najstarejše kamnine Irske (Johnson, 1994). Danes te kamnine prihajajo na dan v hribovitem površju. Dva dejavnika sta bila odločilna za strukturo reliefa tega predela Irske. Prvi je različna odpornost kamnin proti eroziji, drugi dejavnik pa so smeri rečnih tokov. Tu reke sledijo liniji šibkosti kamnin in tečejo v smeri jugozahoda ter severovzhoda. Reke s tem kažejo na vpliv preteklega gubanja predkambrijskih kamnin iz časa kaledonske gorotvorne dobe. Metamorfne kamnine in graniti sestavljajo obsežne vzpete predele s priostrenimi vrhovi. Pogosto so zgrajeni iz kvarcitov, ki štrlijo iznad nižjega površja, zgrajenega iz skrilavcev. Tak primer so gora Mount Errigal v okrožju Donegal ter gore Twelve Pins v okrožju Galway (Johnson, 1994). Območje starih kamnin se razteza od rta Malin Head v severnem delu okrožja Donegal do obal zaliva Galway na jugu. To območje prekinjajo številni široki zalivi, Donegal, Sligo ter Clew Bay v okrožju Mayo. Široki zalivi so nastali tam, kjer se karbonski apnenec z osrednjega nižavja razteza proti obalam Atlantika. Območje severozahoda Irske se je kasneje močno preoblikovalo med ledeno dobo. Ledeniški jeziki, ki so pritekali z najvišjih vrhov, so postrgali prst z višjih predelov in jo odložili v nižavju v obliki različnih ledeniških nanosov. Najbolj ravninski del pa se nahaja bolj vzhodneje, in sicer v porečju reke Foyle v okrožju Donegal. Reka s pritoki se je poglobila v bolj neodporne dele peščenjaka in skrilavca in oblikovala široko ravninsko kotanjo prekrito z ledeniškimi sedimenti (Johnson, 1994). Za severnozahodni del Irske niso značilne toliko višine, kot pa bolj pustinja in vetrovnost. Prst je tu plitva in nerodovitna (Johnson, 1994). Osnova lokalne raznolikosti je gorska veriga Leinster na jugovzhodu, ki je nastala ob kaledonskem gubanju, in leži v njegovi glavni smeri (Johnson, 1994). Kamnine s tega predela so mlajše kot tiste s severozahodnega dela. Kar pa naredi to območje tako izstopajoče, je njegova matična granitna podlaga. Izpostavljena je bila denudaciji in predstavlja najobsežnejši granitni pokrov v vsem Britanskem otočju. V smeri od jugozahoda do severovzhoda je 112 km dolga in le približno 24 km široka. Najsevernejši del tega predela je valovito višavje z najvišjim kupolastim vrhom 934 m. Večina vzpetega predela dosega višine 400 m in je pogosto prekrit z barji. To je največji nepretrgan vzpeti del na Irskem (Johnson, 1994). Na obeh straneh je obdan s kamninami ordovicijske starosti, večinoma s skrilavci in glinovci. Ti pripomorejo k površinski raznolikosti tega območja. Proti jugu je erozija znižala granitno osnovo na 150 m nadmorske višine. Tu gorska veriga Leinster postane zelo ozek greben kot površinski odraz bolj odpornih kamnin. Te se nahajajo ob stiku, kjer so vrinjeni vložki granita metamorfozirali okoliške sedimentne kamnine. Večino višjih delov gorske verige Leinster je preoblikovala poledenitev. Značilne ledeniške U doline, morene ter kočne na severovzhodni strani pobočij so glavni odraz te dobe (Johnson, 1994). Tretja večja reliefna kategorija vzpetega sveta se razteza na jugozahodu Irske. Tudi tu se posamezni reliefni elementi razlikujejo med seboj (Johnson, 1994). Gorska veriga in sistem dolin jugozahoda so nastali kot rezultat gubanja in narivanja kamnin v času med armorikanskem gubanjem, kar je orientiralo smer kamnin v jugozahod. Tu je bilo ozemlje izpostavljeno neposrednemu vplivu procesa gubanja. Višji predeli so zgrajeni iz devonskih meljevcev, peščenjakov in mestoma tudi kvarcitov. Te kamnine so bolj izrazito zastopane v antiklinalah. Drugačna slika pa je v sinklinalah (Johnson, 1994). Karbonski apnenci, skrilavci ter glinasti skrilavci prevladujejo v večjih dolinah. Kasneje so gube prekrili nanosi, ki so omogočili razvoj rečne mreže glavnih vodnih tokov v smeri sever–jug. Erozija je erodirala novejše nanose in postopoma so reke prilagodile svojo smer osnovni matični podlagi. Tu in tam so reke ohranile del svoje prvotne smeri, še posebej tam, kjer so se vrezale v slemena peščenjaka. Pritoki v smeri vzhod-zahod so postali postopoma bolj pomembni, saj so nastali na bolj eroziji podvrženih karbonskih nanosih. To je zlasti značilno za reki Lee in Bandon. Tako na jugozahodu Irske, kot drugod na Irskem, je različna odpornost kamnine do erozije, igrala ključno vlogo v oblikovanju površinskih oblik. Še posebej, kjer je karbonski apnenec pod bolj odpornimi devonskimi kamninami. Na ta način je nastal višji svet slemen iz bolj odpornih kamnin (Johnson, 1994). V vzhodnem okrožju Corka in zahodnega okrožja Waterford so doline široke in slemena so razmeroma nizka in ozka. Proti zahodu doline postajajo postopoma bolj ožje in grebeni višji (tudi preko 600 m) ter bolj goli in raztegnjeni. Še bolj proti zahodu se doline razširijo. Nižavje je tu zalilo morje in tako so nastali riasi, kot je zaliv Bantry Bay na skrajnem zahodu okrožja Cork. Riasi so pripomogli k neskladni obalni črti jugozahodnega dela Irske. Ležijo med golimi slemeni peščenjaka, med katerimi je tudi najvišji gorski vrh Irske (1120 m) (Johnson, 1994). Obalna ravnina je tu zelo ozka, če sploh kakšna. Prav zaradi obmorske lege okoliški višji predeli sprejmejo tu najobilnejše padavine. Čeprav so bližnje ravnine v pleistocenu ostale nepoledenele, so jugozahodne gore zaznamovane s številnimi kočnami. V nekaterih dolinah je ledeniška erozija dodala dramatičnejši izgled razčlenjene pokrajine. Različni predeli višjega sveta obkrožajo obrobje osrednjega nižavja. Tu je karbonski apnenec pogosto prekrit z ledeniškim nanosom in šoto. Večina osrednjega nižavja je rezultat obsežnega izravnavanja površja 60 do 120 m nad morsko gladino (Johnson, 1994). Reka Shannon s pritoki je glavni vodotok tega dela Irske. Meandrast tok reke ima le majhen padec. S povirja Lough Allen se po 300 km dolgem toku spusti le za 18 m, nato pa se zaradi nižje planote hitro spusti za 33 m na 24 km razdalje med jezerom Lough Derg in mestom Limerick. Osrednje nižavje kaže pomembna posamezna nasprotja, ki so posledica osamljenih predelov višjega sveta, in prav tako posledica sprememb površinskih nanosov. Južno od črte od zaliva Galway do Dublina je topografija močno zaznamovana z osamljenim višjim svetom med 300 in 600 m višine. Tu so starejše kamnine na površju med karbonskimi apnenci. Včasih razkrivajo strukturo armorikanskega gubanja (gore Slieve Bernagh) ter tudi potek kaledonskih elementov (gore Slieve Bloom) (Johnson, 1994). V tem predelu so tudi bolj odporne vodoravno plastovite karbonske kamnine pripomogle k nastanku višjih planot. Predvsem je to opazno zahodno od reke Barrow (planota Castlecomer leži na 300 m) in v predelu Burrna v okrožju Clare. Med tem višjim svetom so široke rodovitne doline z relativno dobro rečno mrežo, tako da nekatera predstavljajo najboljša kmetijska območja Irske, še posebno okoli mest Limerick in Tipperary. Razlog takega poteka vzpetin in dolin so ledeniški nanosi. Čelne morene se raztezajo predvsem proti vzhodu, od estuarja reke Shannon, okoli višjega sveta do gorske verige Leinster na vzhodu tik preden dosežejo Irsko morje (Johnson, 1994). Bolj proti severu se izpostavljenost apnenca nadaljuje, vendar imajo ledeniški nanosi ter barja večji pomen za osrednje nižavje. Le zahodno od mesta Shannon se pojavljajo nezvezne zaplate golega apnenca v obliki laštov, ki se prikažejo iznad ledeniškega nanosa. V osrednjem delu osrednjega nižavja se ledeniški nanosi nahajajo v obliki obsežnih morenskih nasipov v smeri vzhod–zahod. Ti eskerji in morenski nasipi omogočajo linije boljše rečne mreže kot v preostalem slabše pretočnem nižavju, ki leži znotraj morenskih nasipov. Tu se je nabirala tudi šota, ki je prispevala k nastanku t.i. „dvignjenih barij”. Točno v tem osrednjem predelu so Irski pripisovali značilno dolgočasno podobo pokrajine rjavih barij ter prepletanj položnejših zelenih hribov. V severnem delu osrednjega nižavja se v pasu raztezajo drumlini od zaliva Sligo do vzhodne obale skoraj po celotni Irski. Na zahodu tega predela se nahaja apnenec, prekrit z drugimi karbonskimi kamninami. Tako pripomorejo k večji višini planote, 600 m na določenih mestih (planota v okrožju Sligo) (Johnson, 1994). Slovenija je pretežno hribovita država z veliko vertikalno in horizontalno razčlenjenostjo reliefa, vendar z razmeroma malo zelo visokega sveta. Več kot 80% površja je v nadmorskih višinah 0–700 m, medtem ko ga je nad 1000 m samo še 8.7% (Natek, 1998). Malo površja je tudi pod 100 m, le v Vipavski dolini, ob Soči pod Solkanom in ob jadranski obali. Ravninski svet na panonski strani Slovenije ob Muri je v nadmorskih višinah 160–220 m. Površje Slovenije lahko po splošnih značilnostih razdelimo v 8 tipov (Natek, 1998): ravnina, gričevje, hribovje, visokogorje, nizki kras, visoki kras, nizki fluviokras, visoki fluviokras. Ravnina je obsežnejše, pretežno ravno površje, na katerem višinske razlike na površini 1 km2 ne presegajo 30 m. Največ ravninskega sveta je ob večjih rekah v vzhodnem delu Slovenije (ob Muri, Dravi in spodnji Savi), medgorskih kotlinah, predvsem Ljubljanski, Celjski in Krški ter v dnu večjih kraških polj (Kočevsko, Ribniško, Cerkniško, Planinsko polje) (Natek, 1998). Gričevje je v doline in vmesna slemena razčlenjeno površje z relativnimi višinskimi razlikami od 30 do 200 m na km2 . So predvsem v erozijsko manj odpornih lapornatih in peščenih kamninah terciarne starosti na obrobju Panonske nižine in v flišnih kamninah v primorskem delu Slovenije. Od hribovja se razlikujejo po manjših višinskih razlikah in zelo gostem omrežju kratkih dolin ter vmesnih zelo razvejenih slemen. Pokrajinsko raznolikost stopnjujejo še zelo hitro menjavanje sončnih prisojnih pobočij, hladnejših osojnih pobočij in večinoma mokrih dolin ob manjših potokih (Natek, 1998). Pri hribovju gre za v doline in slemena razčlenjeno površje, vendar z višinskimi razlikami prek 200 m na km2 . Svet globokih grap in ozkih rečnih dolin s strmimi, večinoma gozdnatimi pobočji, se vleče v širokem loku od zahodne meje prek osrednje Slovenije do širnega gozdnatega hribovja na obeh straneh dravske doline. Navzgor sega hribovski svet do zgornje gozdne meje. Pobočja v hribovju so veliko daljša in strmejša, vendar marsikje razčlenjena s policami, pomoli in stranskimi slemeni. Značilna je tudi pisana kamninska zgradba. V zahodnih hribovjih (Idrijsko–Cerkljansko, Škofjeloško, Polhograjsko, nižji deli Julijskih Alp in Karavank) prevladujejo karbonatne kamnine, le v nižjih delih so razkriti pretežno paleozojski in mezozojski peščenjaki ter skrilavi glinovci (Natek, 1998). Visokogorje je svet nad zgornjo gozdno mejo v Julijskih Alpah, Karavankah ter Kamniško– Savinjskih Alpah. Značilna so zelo strma pobočja, ki marsikje prehajajo v slikovite stene, ledeniško preoblikovano in zelo težko prehodno površje. Ker v zgradbi prevladujejo prepustni triasni apnenci, ni površinskih vodnih tokov. Zaradi prepustnosti površja je nastal visokogorski kras, v katerem se kraške oblike tesno prepletajo z ledeniškimi in periglacialnimi oblikami (Natek, 1998). Ker je tema primerjava irskega krasa s slovenskim krasom, kras malo podrobneje opišem. Je uravnjeno do rahlo valovito površje z nizkimi vzpetinami in kraškimi globelmi na nižji nadmorski višini kot soseščina. Razširjen je v srednjih in vzhodnih delih Dolenjske, v Beli krajini, v osrednjem delu Notranjske, na Krasu in v zahodnem vznožju Slavnika. Na Dolenjskem prevladuje večinoma plitvi kras, v katerem je kraška voda plitvo pod površjem, ponekod pa tudi prikriti kras pod debelimi plastmi pliocenskih in kvartarnih ilovic (novomeška kotlina). Tudi v Beli krajini je plitvi kras, površje ima obliko širnega ravnika z vrtačami in nizkimi hrbti, vanj sta zarezani soteski Lahinje in Krupe. Na Krasu in ob vznožju Slavnika (Podgorski kras) prav tako prevladuje ravno kraško površje z vrtačami in drugimi kraškimi kotanjami ter nizke vzpetine. Površinskih voda ni, tu prevladuje globoki kras, saj se kraška voda pretaka v precejšnji globini (več kot 100 m globoko). Nizki kras imamo še v kraških podoljih (Podgrajsko, Notranjsko, Goteniško, Logaško) ter na obrobju kraških polj (Kočevsko, Ribniško), kjer so ozki pasovi uravnjenega površja z gostimi vrtačami (Natek, 1998). To je značilno površje visokih dinarskih-kraških planot in hribovij, ki se v skoraj sklenjenem pasu vlečejo od doline ob srednji Soči do Kolpe in naprej proti jugovzhodu (Banjšice, Trnovski gozd, Nanos, Hrušica, Javorniki, Snežniško pogorje, Goteniška gora, Kočevski Rog). Prevladujejo močno razčlenjene kraške planote z nepreglednim spletom kraških kotanj in vmesnih vzpetin ter težko prehodno skalnato površje. Padavinska voda hitro odteče skozi debele apnenčaste plasti v globoko kraško podzemlje in prihaja na površje šele v močnih kraških izvirih ob vznožju (Natek, 1998). Kot pri kraškem površju tudi tu glede na izoblikovanost in lego razlikujemo nizki in visoki fluviokras. Gre za poseben tip kraškega površja na dolomitu in manj čistih apnencih, kjer je kljub raztapljanju kamnin površje v glavnem nastalo z delovanjem površinsko tekočih voda (Natek, 1998). Nizki fluviokras je zmerno do močno razčlenjeno površje s suhimi dolinami in nepravilnimi kotanjami ter vmesnimi hrbti. Zaradi majhnih višinskih razlik je površje podobno nizkemu gričevju. Ta tip površja najdemo v osrednjem Dolenjskem med Višnjo Goro in Trebnjim, na obrobju Krške kotline med Dolenjskimi Toplicami in dolino Save pri Brežicah, na Blokah in Ponikovski planoti (Natek, 1998). To je močno razčlenjeno hribovje z zelo gostim omrežjem strmih grap in dolin, s strmimi pobočji in precejšnjimi višinskimi razlikami. Od običajnega hribovja se razlikuje po topni kamninski podlagi (predvsem dolomiti), zaradi katere nastajajo bolj robate, priostrene reliefne oblike, prekrite z zelo tanko plastjo prepereline, in so tam le občasno tekoče površinske vode. Pri tem so izjema le večje reke v dnu dolin. Visoki fluviokras je najbolj razširjen v IdrijskoCerkljanskem hribovju, v južnem delu Škofjeloškega hribovja (Rovte), v svetu okoli Velikih Lašč in v dolgem pasu med Ljubljanskim barjem ter dolino Save pri Sevnici, na prehodu Posavskega hribovja v gričevje osrednje Dolenjske (Natek, 1998). Glede na geomorfološki razvoj pa lahko razdelimo Slovenijo na štiri osnovne tipe reliefa: rečno–denudacijski, ledeniški, kraški (apneniški in dolomitni) ter obalni (Geografski atlas Slovenije, 1998). Pri tem prevladuje kraški tip površja ter prepletanje rečno denudacijskega in rečno akumulacijskega tipa reliefa. Geološko nadaljevanje Velike Britanije, podobne geološke strukture se pojavijo v obeh državah. Kamninska zgradba ustvarila raznolike površinske oblike. Glavni reliefni enoti sta obsežno osrednje nižavje ter višji okoliški svet. Ni visokogorja. Kras: nižinski in vzpeti kras. Glavne značilnosti reliefa: višji predeli na obrobju osrednjega nižavja. Ni neprekinjenega obroča vzpetega sveta okoli osrednjega nižavja. Nižavje ni sklenjeno in je zaprto z višjim obrobjem. Geološki razvoj je močno vplival na kamninsko raznolikost površja. Od njih je odvisna današnja izoblikovanost površja. 8 tipov površja, med njimi tudi visokogorje. Kras: visoki, nizki, visoki in nizki fluviokras. Glavne značilnosti reliefa: pretežno hribovita država (vertikalna in horizontalna razčlenjenost površja) z malo zelo visokega sveta. Klasifikacija po Köppnu uvršča Irsko v podnebje zmernih širin, natančnejše v njegovo podskupino Cfc (Podnebje izrazito oceansko, zlasti v zahodnih delih, ki so pod neposrednim vplivom stalnih in močnih zahodnih vetrov s pogostimi prehodi depresij ter prevlado polarnih zračnih mas). Glavni prevladujoči dejavnik irskega podnebja je Atlantski ocean. Posledično, Irska ne občuti tako ekstremnih temperatur, ki so značilne za območja podobnih geografskih širin, kot na primer obala vzhodne Kanade (Burroughs, et al., 2006). Zime so mile, poletja so sveža, snežne padavine so redke (Natek, 2000). Zahod prejme povprečno med 1000 in 1250 mm padavin na leto, v zahodnih hribovjih je tudi med 2000 in 3000 mm padavin. Vzhod prejme najmanj padavin, med 750 in 1000 mm. Zlasti jeseni in pozimi so pogosti viharni zahodni vetrovi. Vpliv Atlantika je čutiti po vsej Irski. Zato Irska ne doživlja velikega nihanja temperatur preko leta. V notranjosti otoka pade minimalna zračna temperatura pod ničlo okoli 40 dni na leto, vendar manj kot 10 dni na leto v večini obalnih predelov. Temperature zraka v notranjosti normalno dosežejo 18 do 20° C med poletnimi meseci, a samo 8° C v zimskih mesecih. Povprečna letna temperatura je okoli 9° C. V osrednjem in vzhodnem delu so temperaturne razlike nekoliko večje kot v preostalih delih Irske. Poletni srednji maksimum je v teh predelih okoli 19° C in zimski srednji dnevni minimum 2.5° C. Prevladujejo jugozahodni vetrovi z Atlantika. Največja količina padavin je na zahodni strani otoka (na jugozahodu, zahodu in severozahodu), še posebno v višjem svetu. Največ padavin je pozimi in najmanj v zgodnjem poletju. Letno število dni z več kot 1mm padavin je med 150 v bolj suhih predelih vzdolž vzhodne in jugovzhodne obale in več kot 200 v bolj mokrih in vlažnih predelih na zahodu. Najbolj mokra meseca sta skoraj povsod december in januar. April je splošno najbolj sušen mesec, v južnih predelih pa junij. Toča in sneg prispevata le malo k količinam padavin. Nadaljnje, Irska prejme le med 1400 do 1700 ur sončnega obsevanja letno (http://www.met.ie/climate/sunshine.asp). Najbolj sončna meseca sta maj in junij. V tem času je trajanje sončnega obsevanja porazdeljeno med 5 in 6.5 ur na dan preko celotne Irske. Skrajni jugovzhod prejme največ sonca, povprečno več kot 7 ur na dan v zgodnjem poletju. December je bolj turoben mesec, saj sonce povprečno sije 1 uro na severu do skoraj 2 uri na skrajnem jugovzhodu. Letno večina ozemlja sprejme povprečno med 3 ¼ in 3 ¾ ur sončnega obsevanja na dan. Polovico časa je Irska prekrita z oblaki zaradi njene lege oziroma bližine poti atlantskih ciklonskih sistemov. Tako je podnebje vlažno in oblačno. (http://www.met.ie/climate/) Slovenija leži v severnem zmerno toplem pasu, in sicer sredi med ekvatorjem in severnim polom. S tem je določen tudi okvir za njeno podnebje. Od tod štirje letni časi in pestra menjava vremena (Geografija Slovenije, 1998). Klasifikacija po Köppnu uvršča podnebje Slovenije v dva podnebna razreda C (zmernotoplo podnebje) in H (gorsko podnebje). Glede na razporeditev padavin čez leto in povprečno temperaturo najtoplejšega meseca, razred na primeru Slovenije razdelimo na dva podnebna tipa: Cfa in Cfb. Cfa je zmernotoplo vlažno podnebje z vročim poletjem, kjer prejme najsušnejših mesec več kot 60 (40) mm padavin in je povprečna julijska temperatura višja od 22° C. Cfb pa je različica s toplim poletjem, kjer je julijska temperatura nižja od 22° C. Gorsko podnebje H imajo v Sloveniji nad 1500 m visoki predeli Julijskih Alp, Karavank, Kamniško–Savinjskih Alp, Pohorja, Trnovskega gozda in Snežnika ter vmesne doline in ostali nižji gorski svet. Skupna značilnost gorskega podnebja je, da so povprečne temperature v najhladnejšem mesecu pod –3° C in so v najtoplejšem mesecu nad 10° C (Ogrin, 1996). Ozemlje Slovenije je tudi območje kolebanja polarne fronte, ki med drugim prinaša velike dnevne in mesečne odstope od dolgoletnega povprečja podnebnih pojavov, in znatne razlike med leti. Slovenija leži prav tako v pasu prevladujočih zahodnih vetrov, in je zato za podnebje pomembnejša oddaljenost od Atlantika ob zahodni obali Evrope kot od obale Črnega morja na V. Najpomembnejši in najbolj značilen veter pa je burja (Ogrin, 2002). Je močan, suh, hladen in sunkovit severovzhodni veter, ki piha na Krasu, Vipavski dolini in v Primorju. Zaradi razlik v zračnem pritisku se hladnejši in gostejši zrak preliva prek grebenov (Trnovski gozd, Nanos, Hrušica...) na primorsko stran. Burja je zato najmočnejša pod Visokimi dinarskimi planotami, v Vipavski dolini. Proti morju moč burje pojema, močnejša je še pod robom Krasa, znana kot Tržaška burja. Burja se pojavlja v vseh letnih časih, najpogostejša pa je pozimi. Posebnost burje je občuten padec temperatur in številne ovire v prometu in pokrajini. Z izbrano geografsko lego prejme Slovenija več toplote, kot znaša povprečje za kopno enake geografske širine (Geografija Slovenije, 1998). Zračne gmote, ki jih vetrovi z Atlantika in Sredozemlja prinašajo nad Slovenijo, so v letnem povprečju tople in brez njih bi bile precej nižje temperature kot sicer. Sloveniji prinašajo padavine predvsem vlažni zahodni in jugozahodni vetrovi z Atlantika, Sredozemlja oz. Jadrana (Geografija Slovenije, 1998). Največ padavin prejme jugozahodni del Slovenije. S povprečno 1567 mm padavin na leto spada Slovenija med izredno namočene predele sveta. Letna količina padavin je bistveno nad svetovnim povprečjem (800 mm) (Plut, 2000). Pas najvišjih padavin je v nizu visokih gora na južnem obrobju Julijskih Alp, kjer pade krajevno do 3500 ali 4000 mm in na jugozahodnih robovih visokih dinarskih planot do 2800 mm padavin. Letna količina padavin se nato zmanjšuje z oddaljenostjo od morja, od jugozahoda proti severovzhodu, kjer je najmanj padavin (Prekmurje, pod 900 mm). Tako jih je v obalnem pasu malo pod 1000 mm in narastejo nekako proti notranjosti, tj. Krasu in Brkinom, npr. Komen na Krasu, 1623 mm padavin (Geografija Slovenije, 1998). Število vseh padavinskih dni je po vsej državi približno enako, od 90 do 130 dni na leto. Tudi razlike v razporeditvi po letnih časih niso velike. Drugače je pri številu padavinskih dni z močnejšimi padavinami. Največ padavin v 24 urah pade na bovško-kaninskem območju. Južno od Kobarida se vleče ozek pas z maksimalno dnevno višino padavin nad 250 mm čez Polovnik in Lepeno proti vzhodu čez bohinjski greben v bohinjsko kotlino. Nad 200 mm znaša dnevni padavinski maksimum še v vzhodnem delu Brkinov, delu podolja Notranjske Reke in še na pobočju Snežnika. V preostali Sloveniji se maksimalne dnevne višine padavine gibljejo med 100 in 150 mm. Povprečno število dni z dežjem se od morske obale, kjer dežuje povprečno okoli 120 dni v letu, proti notranjosti polagoma zvišuje na okoli 140 dni v ljubljanski kotlini, nakar se proti severovzhodu spet polagoma znižuje. Na območju Julijcev, zlasti v najvišjih legah, se proti severu število deževnih dni znižuje (Geografija Slovenije, 1998). V Sloveniji lahko prvič sneži že oktobra, zadnjič pa v maju. Povprečno nad 40 dni s sneženjem imajo v Sloveniji kraji z nadmorsko višino nad 1000 m (Snežnik, Javorniki, Pohorje,…). Drugod je v povprečju letno manj od 30 dni s sneženjem (Geografija Slovenije, 1998). Ker je Slovenija reliefno zelo razgibana, se sončno obsevanje spreminja na kratke razdalje. Razlike med prisojnimi in osojnimi pobočji so večje kot med območji, ki spadajo v različne podnebne tipe. Najbolj sončna prisojna pobočja prejmejo kar šestkrat več sončne energije od najbolj osenčenih osojnih na istem podnebnem območju. Pri letnih vsotah energije močneje izstopa le Primorska kot najbolj sončna pokrajina v Sloveniji (2000 do 2350 ur s sončnim obsevanjem na leto). V gorskem svetu so najnižje vrednosti trajanja sončnega obsevanja, zlasti v dolinah (1500 do 1800 ur na leto) (Ogrin, 1999). Povsod po Sloveniji je najhladnejši mesec januar in najtoplejši julij. Povprečna letna temperatura nad 10° C je v nižinah v celinski Sloveniji prej izjema kot pravilo, v submediteranski Sloveniji Soška dolina pod Kobaridom, Vipavska dolina, Kras in Koprsko Primorje. Na obalnem gričevju znaša do 13° C in malo čez. V alpskih in predalpskih kotlinah z dnom pod 500 m znaša letna temperatura med 8 in 9° C. Kjer so letne temperature višje od 10° C, so tudi julijske nad 20° C. V nižinah submediteranske Slovenije ima julij med 22 in 23° C, v celinski Sloveniji med 19 in 20° C (Geografija Slovenije, 1998). Temperature na dnu kotlin so najbolj celinske, v njih so razlike med najhladnejšim in najtoplejšim mesecem ter med minimum in maksimum dnevne temperature največje (Geografija Slovenije, 1998). Klimatska posebnost dinarskega krasa je izrazita temperaturna inverzija v dnu kotlin in kraških depresij. Pozimi, ob jasnih in mrzlih nočeh, se jezero hladnega zraka zadržuje v reliefnih depresijah. Višina jezera hladnega zraka je običajno med 50 in 250 m. Temperature so za okoli 1° C nižje od povprečnih temperatur ter imajo za okoli 2° C nižjo minimalno temperaturo (Ogrin, 2002). Kraške depresije s temperaturno inverzijo so npr.: Cerkniško polje, Pivka, Ribniško-Kočevsko polje, Globodol. Izrazite temperaturne inverzije nastajajo še v višje ležečih kraških poljih (Ogrin, 2002). Znane so Bloke, Rakitna, in zlasti Babno polje, kjer so izmerili do sedaj najnižjo temperaturo v Sloveniji (-34,5° C) (Ogrin, 2002). V posameznih kraških globelih se temperaturni obrat pojavlja vse leto. Tak primer so mrazišča, kjer se temperaturni obrat odraža tudi v prilagojeni vegetaciji kot vegetacijski obrat (Ogrin, 2002). Po Köppnu je podnebje izrazito oceansko (Cfc). Padavine so enakomerno razporejene in temperatura najhladnejšega meseca se ne spusti pod -3° C. Zlasti zahodni deli so pod neposrednim vplivom stalnih in močnih zahodnih vetrov s pogostimi prehodi depresij ter prevlado polarnih zračnih mas. Glavni prevladujoči dejavnik: 1. Geografska lega Irske med 51° in 55° SGŠ. 2. Atlantski ocean. Vpliv Atlantika je čutiti po vsej Irski. Zime so mile in poletja so Po Köppnu sta v Sloveniji tipa Cfa in Cfb in podnebni razred H. Cfa ima zmernotoplo vlažno podnebje z vročim poletjem (povprečna julijska temperatura nad 22° C). Cfb s toplim poletjem (julijska temperatura pod 22° C). Gorsko podnebje ima v Sloveniji svet nad 1500 m. Glavni prevladujoči dejavniki: 1. Geografska lega Slovenije med 45° in 46° SGŠ. Od tu zmerni pas ter štirje letni časi. 2. Različne zračne gmote, od njih sveža. Ni velikega nihanja temperatur preko leta in ekstremnih temperatur, ki so značilne za območja podobnih geografskih širin. 3. Večino časa je podnebje Irske oblačno in vlažno. Padavine: Prevladujejo jugozahodni vetrovi z Atlantika. Zlasti jeseni in pozimi so pogosti viharni zahodni vetrovi. Količina padavin najvišja na severozahodu, zahodu in jugozahodu, še posebno v višjem svetu. V zahodnih hribovjih pade na leto 2000 3000 mm padavin, na vzhodu med 7501000 mm. Največ padavin je pozimi in najmanj v zgodnjem poletju. Letno število dni z več kot 1 mm padavin je med 150 v bolj suhih predelih vzdolž vzhodne in jugovzhodne obale. Več kot 200 v bolj mokrih in vlažnih predelih na zahodu. Toča in sneg prispevata le malo k količinam padavin. Temperature: V notranjosti otoka je minimalna temperatura pod 0 okoli 40 dni, pod 10 dni na leto v obalnih predelov. Temperature zraka v notranjosti normalno dosežejo (18 do 20° C) poleti, a 8° C v zimskih mesecih. Povprečna letna temperatura je okoli 9° C. V osrednjem in vzhodnem delu so temperaturne razlike nekoliko večje kot v preostalih delih Irske. Poletni srednji maksimum je v teh predelih okoli 19° C in zimski srednji dnevni minimum 2.5° C. Sončno obsevanje: 1400 do 1700 ur sončnega obsevanja na leto. Skrajni jugovzhod prejme največ sonca, povprečno več kot 7 ur na dan v zgodnjem poletju. December najbolj turoben mesec. Sonce povprečno sije 1 uro na severu do skoraj 2 uri na skrajnem jugovzhodu. prevladujoča zahodna cirkulacija. 3. Cikloni in anticikloni povzročajo spremenljivost vremena. 4. Reliefna razgibanost povzroča veliko temperaturno in padavinsko raznolikost. Padavine: Prinašajo jih vlažni zahodni in jugozahodni vetrovi z Atlantika, Sredozemlja oz. Jadrana. Največ padavin prejme jugozahodni del Slovenije. Pas najvišjih padavin je na južnem obrobju Julijskih Alp (3500 ali 4000 mm),jugozahodnih robovih visokih dinarskih planot (2800 mm). Najmanj padavin je na severovzhodu (Prekmurje, pod 900 mm). Število vseh padavinskih dni je po vsej državi približno enako, od 90 do 130 dni na leto. Posebnost: Burja, najbolj značilen veter na Krasu, Vipavski dolini in Primorju. Je sunkovit, hladen in močan veter. Povzroči občuten padec temperatur. Temperature: Povprečna letna temperatura nad 10° C v nižinah v celinski Sloveniji prej izjema kot pravilo. Kjer so letne temperature višje od 10° C, so tudi julijske nad 20° C. V nižinah submediteranske Slovenije julij med 22 in 23° C, v celinski Sloveniji med 19 in 20° C. Temperature na dnu kotlin so najbolj celinske. Posebnost dinarskega krasa: Zimska temperaturna inverzija. Sončno obsevanje: Spreminja se na kratke razdalje zaradi razgibanosti reliefa. Velike razlike med prisojnimi in osojnimi pobočji. Najbolj sončna pokrajina v Sloveniji je Primorska (2000-2350 ur sončnega obsevanja na leto). Gorski svet ima najnižje vrednosti (1500-1800 ur na leto). Večina prsti se je oblikovala iz različnih ledeniških nanosov, ki so jih za seboj pustili ledeniki (Orme, 1970). Razporeditev in značilnosti prsti so zato zaznamovane s preteklima poledenitvama in časom po koncu poledenitve. Pogost pojav ledeniških moren z veliko vsebnostjo gline vzdržuje visok nivo talne vode v osrednjem nižavju in na zahodu osrednjega nižavja. Le ta so v predelih ledeniških moren v glavnem nerodovitna, in jih preraščajo pašniki, namenjeni pašni živinoreji (Johnson, 1994). Neposreden vpliv matične kamnine na prsti je omejen na manjše predele brez ledeniških nanosov, v glavnem v višjih predelih, kjer šota ni prekrivala pokrajine (Orme, 1970). Podnebni dejavnik je očiten v kemičnem in fizičnem razpadanju matične kamnine in v razvoju vrhnjega profila prsti v suhih pogojih. Za nastanek zrelih prsti oba procesa potrebujeta čas in zračenje, za kar pa na Irskem ni pravih pogojev. Omejen temperaturni razpon preprečuje mineralno razpadanje ter slabo odtekanje omeji zonalne prsti le na nekaj predelov. Povzroči tudi večji razvoj intrazonalnih glejev. Ker količina padavin močno prevladuje nad izhlapevanjem, je večina prsti izluženih in oglejenih. Stalna vlažnost, slabo naravno odtekanje in omejena prepustnost matične kamnine naredi okolje prsti skrajno mokro. Slabo izprane oglejene prsti se nahajajo na drumlinih, kjer se talna voda zadržuje v profilu prsti. Prav tako se pojavijo v depresijah in nizkem reliefu, kjer vpliv reliefa v profilu prsti prevladuje nad vsemi ostalimi dejavniki. Take razmere so omogočile nastanek šote in šotnih močvirij. Razvoj 12140 km2 šote na sedmini prostora Irske je bila značilna posledica postglacialnega časa (Orme, 1970). Že prej omenjene naravne razmere so pod anaerobnimi pogoji omogočale razkrajanje odmrlih rastlinskih ostankov in nastanek akumulacije šote, šotišč in barij. Glede na razdelitev in klasifikacijo prsti so najbolj rodovitne rjave prsti osrednjega in vzhodnega nižavja (Natek, 2000). Oglejevanje prsti se nato povečuje proti severu in zahodu (Orme, 1970). Rendzini podobne prsti so se razvile na karbonatni matični osnovi na zahodu okoli predelov Galway, Roscommon, Ennis. V hribovju in ponekod na apnencih so nastala kamnita tla. Povsod drugod po Irski pa prevladujejo različno izprane in oglejene prsti. V vegetaciji se prepletata dva očitna pojava. Prvi je intenzivnost in bujnost zelenih pašnikov v nižjih delih hribovij ter ravninah, po katerih je Irska dobila svoj upravičeni vzdevek smaragdni otok stoletju (Natek, 2000). To je posledica stalnih padavin in vlažnega oceanskega podnebja. Drugi dejavnik pa kaže odsotnost gozdov, še posebno vzdolž zahodnih obal, kjer močni vetrovi preprečujejo njihov razvoj. Nekdanji prvotni listopadni gozdovi (hrast, jelša, jesen) ni več in ostajajo kot preostanki omejeni na skrajne odmaknjene predele. Gozdovi prekrivajo danes komaj 5% površine Irske in so bili večinoma umetno nasajeni v 20.stoletju (Natek, 2000). Rastlinstva je bolj malo, vendar ima tudi nekaj zanimivih značilnosti. Na skrajnem jugozahodu (Cork in Kerry) je v rastlinstvu nekaj podobnosti s sredozemskim rastlinstvom, še posebno z vrstami jagodičevja, ki lahko zaradi milega vpliva Atlantskega toka dobro uspevajo. Številni mahovi in lišaji odražajo blagost in visoko vlažnost tega dela Irske. V območju Burren se je zaradi hladnega preteklega obdobja ohranilo alpsko rastlinstvo (Orme, 1970). Zaradi raznolike kamninske zgradbe in razčlenjenega površja je v Sloveniji zelo veliko različnih tipov prsti. Na njihov nastanek najbolj vplivajo kamninska zgradba (razlika je predvsem med karbonatnimi in nekarbonatnimi kamninami), nagnjenosti površja (na strmejših pobočjih je zaradi denudacije in erozije prst tanjša in bolj skeletna), vodne razmere v tleh (množina vode v tleh, hitrost odtekanja in gladina podtalnice) ter podnebje (množina in letna razporeditev padavin, temperature) (Natek, 1998). Najbolj rodovitna tla so na pleistocenskih fluvioglacialnih rečnih naplavinah, ki so jih v zadnji ledeni dobi reke izpred ledenikov nasule v doline, kotline in ob obrobju kraških polj ter drugih kotanj v kraškem svetu. Rjava pokarbonatna tla so najbolj razširjen talni tip v Sloveniji. Pokrivajo manj strme dele površja na apnencih in dolomitih Predalpskega hribovja, sredozemskega dela Slovenije in dinarskokraškega sveta Notranjske ter večjega dela Dolenjske. Izprana ali akrična tla nastanejo iz rjavih pokarbonatnih tal, kjer je veliko padavin, ki zaradi prepustne podlage neovirano pronicajo v podlago (Natek, 1998). So v Beli krajini. V submediteranski Sloveniji na Krasu se je jerovica ali terra rossa razvila iz netopnega ostanka preperevanja apnenca in dolomita, na nizkem dolenjskem krasu pa je ostanek iz preteklih, toplejših obdobij geološke zgodovine. Vsebuje večji delež železovih oksidov, zato je izrazito rdeče barve. Na nepropustnih kamninah večji del padavinske vode odteče po površini ali skozi tla, kjer tudi zastaja. Na takih kamninah so predvsem rankerji, distrična rjava tla, evtrična rjava tla in podzol. V hidromorfnih tleh se padavinska voda zadržuje dlje časa, tako da je pronicanje skozi tla zelo skromno. V Sloveniji so zastopana na poplavnih ravnicah v dnu rečnih dolin in kotlin, v dnu kraških polj in na nepropustni ilovnati podlagi v gričevnatem svetu vzhodne Slovenije. Najpogostejše skupine hidromorfnih tal so psevdogleji, obrečna tla in oglejena tla (Natek, 1998). Naravno rastje je gozd, razen v gorovju nad zgornjo gozdno mejo (1650–1800 m). V primorskem delu raste na kraškem površju toploljubni primorski gozd puhastega hrasta in črnega gabra, na flišu pa primorski gozd gradna. Na dinarskem krasu prevladujejo v nižjih legah podgorski bukovi gozdovi, v višjih delih jelovo–bukovi gozdovi. Zaradi močnega padca temperature, ki ga povzroča burja, v Primorju ne uspevajo številne mediteranske rastline, kakršne najdemo drugod, kjer podobnega vetra ne poznajo (Kranjc, 1999). Na panonski strani je v nižjih legah nižinski poplavni gozd doba in belega gabra, v gričevju in nižjem hribovju zmerno kisloljubni gozdovi bukve in belkaste bekice. Bukev prevladuje tudi v Predalpskem hribovju in Alpah. Na zgornji gozdni meji rase večinoma smreka in ponekod macesen. Gozdovi pokrivajo 54.2% površine Slovenije. S tem se Slovenija uvršča na tretjo mesto najbolj gozdnate evropske države (Natek, 2000). Značilnosti prsti: Poledenitev in čas po poledenitvi so močno vplivali na razporeditev in značilnosti prsti. Večina prsti se je oblikovala iz različnih ledeniških nanosov. Neposreden vpliv matične kamnine je omejen na manjše predele brez ledeniških nanosov v višjih predelih. Količina padavin vpliva na tip prsti. Večina prsti je izluženih in oglejenih. Slabo izprane oglejene prsti se nahajajo v prsteh drumlinov in v depresijah in nizkem reliefu. Nastanek šote in šotnih močvirij. Najbolj rodovitne so rjave prsti osrednjega in vzhodnega nižavja. Rendzini podobne prsti so na karbonatni matični osnovi na zahodu.V hribovju in ponekod na apnencih so nastala kamnita tla. Vegetacija: Dvoje iztopajoči značilnosti: 1. Intenzivnost in bujnost zelenih pašnikov, po katerih je Irska dobila vzdevek smaragdni otok. 2. Odsotnost gozdov, posebaj vzdolž zahodne obale zaradi močnih vetrov. Danes gozdovi prekrivajo 5% površine Irske, večinoma so umetno nasajeni. Rastlinstvo je bolj malo. Številni mahovi in lišaji odražajo mokre razmere značilne za irsko podnebje. Zaradi hladnega preteklega podnebja se je na območju Burrna ohranilo alpsko rastlinstvo. Značilnosti prsti: Na različne tipe prsti najbolj vplivajo kamninska zgradba, nagnjenost površja, vodne razmere v tleh ter podnebje. Rjava pokarbonatna tla v apnencih in dolomitih so najbolj razširjen talni tip. Jerina na Krasu in na nizkem dinarskem krasu Psevdogleji, obrečna tla ter oglejene prsti so v poplavnih ravnicah v dnu rečnih dolin in kotlin, v dnu kraških polj in na nepropustni ilovnati podlagi vzhodne Slovenije. Najbolj rodovitne prsti so na pleistocenskih fluvioglacialnih rečnih naplavinah v dolinah, kotlinah, ob obrobju kraških polj in drugih kotanj v kraškem svetu. Vegetacija: Naravno rastje je gozd, razen nad zgornjo gozdno mejo. Gozdovi pokrivajo 54.2% Slovenije. Najbolj razširjen listavec je bukev. Zaradi burje v Primorju ne uspevajo številne sredozemske rastline. Grmovno rastlinstvo v nižinah prerašča manjše površine. Z zviševanjem nadmorske višine je grmovnega rastlinstva več. Po večini gre za iglasto ruševje. Posebna vrsta rastlinstva je barjanska vegetacija. Na Pohorju, Pokljuki rastejo šaš in druge vlagoljubne rastline. Geologija: Večina ozemlja zgrajena iz paleozoika. Ozemlje prestalo dve gorotvorni dobi. Glavna geološka zgradba je nastala s kaledonsko orogenezo. Kamnine: Karbonski apnenec je osnovna matična kamnina. Le na severovzhodu so mezozojske kamnine pomembne za pokrajino. Poledenitev: Najmanj dve kontinentalni poledenitvi v pleistocenu: starejša in zadnje dogajanje würmske poledenitve. Nanosi starejše poledenitve so skoraj neprepoznavni na površju. Zadnji nanosi so sveži in na široko prekrili nižavja. Zadnja poledenitev je imela večji vpliv na današnji izgled pokrajine Posledica obsežnega osrednjega pokrova so čelne morene. Po umiku ledu so vode zajezile in ustvarile ledeniška jezera. Ledeniki so obrusili kamninski material, pooglobili že obstoječe doline ter pripomogli k večji raznovrstnosti pokrajine. Značilne oblike: nunataki v višjih gorah na jugu in zahodu, eskerji v osrednjem nižavju, drumlini zavzemajo pretežni del Irske. Pokriti kras osrednjega nižavja, pokrajina Burren z limestone pavements, turloughi v zahodnem nižavju. Reliefne enote: Glavni reliefni enoti sta obsežno osrednje nižavje ter višji okoliški svet na njegovem obrobju. Ni visokogorja. Kras: nižinski in vzpeti kras. Geologija: Večina ozemlja zgrajena iz mezozoika. Ozemlje prestalo tri gorotvorne dobe, najpomembnejša je alpidska orogeneza. Kamnine: Zunanji Dinaridi obsegajo večji del Slovenije. Večinoma so zgrajeni iz mezozojskih karbonatnih kamnin ter mlajših paleocenskih in eocenskih flišov. Poledenitev: Pet ledenih dob v času pleistocena. Omejena na Alpe in najvišje predele Dinarskega gorovja (Trnovski gozd, Snežnik), alpska poledenitev. Najobsežnejša poledenitev je bila v Julijskih Alpah. Zaradi zmernih nadmorskih višin naših Alp in dolinastega reliefa so bili v gorah le dolinski ledeniki. Trije večji ledeniki: Soški ledenik, Bohinjski ledenik, Dolinski ledenik. Ledeniki so prekrivali le nekaj odstotkov slovenskega površja. Močno preoblikovali površje zaradi povečanega mehaničnega preperevanja kamnin v ledenih dobah. Značilne oblike: nunataki, U doline, ledeniška jezera, morenski nasipi ob čelu in straneh. Visokogorski kras s številnimi glacio-kraškimi oblikami. Glavne značilnosti reliefa: Nižavje ni sklenjeno in je zaprto z višjim obrobjem. Ni neprekinjenega obroča vzpetega sveta okoli osrednjega nižavja. Glavne značilnosti reliefa: Pretežno hribovita država (vertikalna in horizontalna razčlenjenost površja) z malo zelo visokega sveta. Reliefne enote: 8 tipov površja, med njimi tudi visokogorje Kras: nizki, visoki, nizki in visoki fluviokras. Podnebje: Po Köppnu je izrazito oceansko podnebje (Cfc). Pod neposrednim vplivom stalnih in močnih zahodnih vetrov s pogostimi prehodi depresij ter prevlada polarnih zračnih mas. Glavni prevladujoči dejavnik je Atlantski ocean. Zime so mile in poletja so sveža. Ni velikega nihanja temperatur preko leta in ekstremnih temperatur Podnebje večino časa vlažno in oblačno zaradi geografske lege ter zaradi bližine poti atlantskih ciklonskih sistemov. Količina padavin je najvišja na severozahodu, zahodu in jugozahodu, še posebno v višjem svetu. V zahodnih hribovjih pade na leto 2000–3000 mm padavin, na vzhodu okoli 750 mm. Največ padavin je pozimi in najmanj v zgodnjem poletju. Povprečna letna temperatura je okoli 9° C. Prsti: Večina prsti se je oblikovala iz različnih ledeniških nanosov. Večina prsti je izluženih in oglejenih. Ekstremni mokri pogoji so omogočili nastanek šote in šotnih močvirij. Najbolj rodovitne so rjave prsti osrednjega in vzhodnega nižavja. Vegetacija: Intenzivnost ter bujnost zelenih pašnikov po katerih se Irska imenuje smaragdni otok. Odsotnost gozdov zaradi prevladujočih zahodnih vetrov. Danes prekrivajo 5% površine. Rastlinstvo je slabo razširjeno. Na območju Burrna se je ohranilo alpsko rastlinstvo. Podnebje: Po Köppnu dva podnebna tipa Cfa in Cfb ter podnebni razred H. Cikloni in anticikloni povzročajo spremenljivost vremena, od zračnih gmot prevladuje zahodna cirkulacija. Pozimi najpogostejši severovzhodni veter burja na Krasu, Vipavski dolini in Primorju. Reliefna razgibanost povzroča veliko temperaturno in padavinsko raznolikost. Največ padavin prejme jugozahodni del Slovenije (4000-2800 mm) zaradi vlažnih zahodnih in jugozahodnih vetrovov z Atlantika in Sredozemlja oz. Jadrana. Najmanj padavin je na severovzhodu (pod 900 mm). Kjer so letne temperature višje od 10° C, so tudi julijske nad 20° C. Temperature na dnu kotlin so najbolj celinske. Pozimi pogost pojav temperaturne inverzije v kraških depresijah in višje ležečih kraških poljih. Prsti: Najbolj rodovitne prsti na pleistocenskih fluvioglacialnih rečnih naplavinah v dolinah, kotlinah in ob obrobju kraških polj in drugih kotanj v kraškem svetu. Rjava pokarbonatna tla v apnencih in dolomitih najbolj razširjen talni tip. Jerina na Krasu in na nizkem dinarskem krasu. Vegetacija: Izjemna gozdnatost, preko 54% površja Slovenije. Gozd se pokrajinsko razlikuje. Raznovrstno rastlinstvo. Zaradi burje ni številnih mediteranskih rastlin v Primorju. Grmovno rastlinstvo v nižinah prerašča manjše površine. Z zviševanjem nadmorske višine je grmovnega rastlinstva več. Karbonski apnenec predstavlja osnovno matično kamnino, poleg dolomita (Burke, 1999). Za polovico republike Irske ter približno 40% ali 40 000 km2 otoka Irske so osnova karbonski apnenci. Kras je tako pomemben dejavnik irskega okolja. Malo je znanega o celotnem obsegu kraškega površja in stopnji zakrasevanja krasa. Deloma je temu tako zaradi kvartarnih nanosov, ki so na debelo prekrili matično kamnino na številnih mestih. Še posebno slabo je raziskan nižinski kras, kjer je matična podlaga prekrita z različno debelino ledeniških nanosov. Kraške oblike so tako manj izrazite in kot posledica tega je bilo opravljenih le malo raziskav. Območja manj čistega apnenca so domnevno nekraška, z razpoklinskim tipom podzemnega pretakanja. Nasprotno temu pa je pokrajina Burren v okrožju Clare znana po izjemni zakraselosti, z izrazitim sedanjim podzemnim pretakanjem. Za podzemne tokove so značilni korozijsko razširjeni kanali (Burke, 1999). Tabela 1 prikazuje večino zabeleženih kraških pojavov območja Burren. Nasprotno pa je najmanjše število kraških pojavov zabeleženih v vzhodnem nižavju, ki je zelo obsežna kraška regija. Zahodno nižavje, južna regija in apnenčasta planota severozahodne regije prikazujejo približno enako stopnjo zakrasevanja. Podatki kraških pojavov okrožja Fermanagh Severne Irske niso vključeni v to tabelo. Kraška območja otoka Irske razdelimo na šest glavnih območij (Dali et al., 2000). Pet območij leži v republiki Irski. Šesto, kredno območje Ulster leži v Severni Irski. Kraška območja kažejo osnovne značilnosti in glavne kraške oblike teh območjih (Dali et al., 2000). Kraška območja republike Irske so se razvila na podlagi petih različnih dejavnikov (Burke, 1999). Ti so: 1. relief, 2. piezometrični nivo, 3. debelina ledeniških nanosov, 4. vpliv ledeniške erozije, 5. geološka struktura. Kot rezultat teh morfoloških razlik se kraška območja nadaljnje ločijo na višje ležeči, vzpeti kras ter nižinski kras. Nižinski kras predstavlja večino krasa republike Irske, saj tri kraška območja (gl. 4.1.1.3., 4.1.1.4., 4.1.1.5) sodijo v to kategorijo, in le dve kraški območji (gl. 4.1.1.1., 4.1.1.2.) v vzpeti kras. Na splošno je pokrajina vzpetega krasa bolj zakrasela kot pokrajina nižinskega krasa (Burke, 1999). Vzpeti kras in z njimi povezani jamski sistemi so zelo dobro razviti v okrožjih Sligo, Leitrim in Cavan. Območje je v veliki meri razčlenjena planota z zaplatami skrilavca in peščenjaka na nekaterih vrhovih gora. To so Truskmore, Dartry Hills, Dough Mountain, Cuilcagh, Slieve Anierin, Carrane Hill in Knocknarea (Dali et al., 2000). Posamezni deli vzpetega krasa so pogosto ločeni s stenami ledeniško poglobljenih dolin. Večina krasa in jam se je razvila okoli robov prej omenjenih gora in ob boku dolin. Vodni tokovi, ki izvirajo na neprepustnih skrilavcih in peščenjakih, poniknejo v požiralnikih ob stiku z apnencem. Nato se spustijo skozi brezna in tečejo skozi jame tu se zopet pojavijo na površju kot izviri ob vznožju gora. Gore, ki so brez nepropustnih kamninskih pokrovov, vključujejo večino višavjih Truskmore, Castlegal-Leean Mountain, O’Donnell’s Rock, Keshcorran in Bricklieve Mountains. Kjer ni pokrova skrilavca, ki bi zbiral vodo, se je na takšnem krasu razvil drugačen tip krasa. Ni požiralnikov in jamski vhodi so redki. Padavinska voda pronica podzemno skozi raztočni sistem razširjenih razpok, kot na primer v Leean Mountain. Drugi način pronicanja padavinske vode je skozi stara brezna. Razvil se je ob glavnih razpokah in prelomih, kot na primer the Largly Rifts na skrajnem vzhodu gore Truskmore. Tu so za površje značilne zaprte depresije, suhe doline ter lašti. V angleški literaturi David Drew (Drew, 2001) in P. W. Williams (Williams, 1970) imenujeta lašte limestone pavements. V slovenski kraški terminologiji pa Jurij Kunaver tolmači termin limestone pavement kot lašt (Gams, 1973). Različni tipi apnenca so vplivali na razvoj kraških oblik in jamske sisteme. V večini območja so jame nastale v plastovitem apnencu z vložki roženca ali ob večjih razpokah ali prelomih. Jame v začetni fazi so pogosto ozke votline rež ali špranje. Njihove stene so sestavljene iz drobljivih slojev roženca. Kadar dna brezen niso zamašena z gruščem, se vidijo navpični profili do razvitih jamskih sistemov, dokler ni doseženo nivo izvira. Tak primer je jama Polliska v okrožju Sligo. Mnogo starejši jamski sistemi so se začeli razvijati pred ali med pleistocenom. To je očitno, kadar je v jami odložena ledeniška naplavina. Vidna značilnost tega območja so ledeniško preoblikovane kraške oblike. Najbolj dramatično se to vidi v skrajšanju starih dveh sistemov jam Diarmaid in Grainne v Gleniffu (Dali et al., 2000). Z vidika kraške izoblikovanosti je območje Burrna najbolj iztopajoč primer kraške pokrajine otoka Irske (Dali et al., 2000). Znan je tudi mednarodno, saj slovi poleg kraških značilnosti tudi po svoji pisani in redki flori ter bogati arheološki dediščini. Etimološko ime Burren izvira iz staro irske besede boireann, kar pomeni kamnita pokrajina. Planota Burren je omejena z Atlantskim oceanom na zahodu in na severu ter obalo z zalivom Galway na jugu. Južna meja, vzhodno-zahodna črta od Corofina, Kilfenora, Lisdoonvarna do obale Doolina, je območje, kjer apnenec prehaja pod mlajše kamnine peščenjaka in skrilavca. Na vzhodu leži nižavje Gort-Kinvarra (Dali et al., 2000). V celoti obsega Burren 360 km2. Planota je rahlo nagnjena proti jugu. Z 200–300 m nad morsko gladino na severu in 100 m nadmorske višine na jugu je omejena s strmimi robovi, razen na njegovi južni strani. Najvišja točka Burrna je s skrilavcem pokrit vrh Slieva Elva 345 m nadmorske višine. Na zahodu Burrna se nahajajo otoki Aran. V mnogih pogledih so podaljšek glavne planote. V geološki zgodovini so bili otoki Aran zagotovo povezani z Burrnom (Dali et al., 2000).V večji meri kot v preostalih kraških regijah Irske se zelo lepo vidijo kamnine, ki tvorijo ogrodje pokrajine. Več kot 60% območja predstavlja gola kamnina ali kamniti pašnik. Na ta način se razlike v strukturi apnenca pogosto izrazijo v posebnih površinskih oblikah. Severni hribi Burrna, ki gledajo na zaliv Galway, se dvigajo nad stenami in terasami. Neodporne vodoravne plasti v kamnini so bile podvržene eroziji. Kasneje je kamnino obrusil ledenik. Pod temi terasami tvori masivni, nekrušljiv apnenec položnejša pobočja. Nasprotno pa se je apnenec nad terasami lažje krušil in omogočil nastanek tanke prsti. To so hriboviti pašniki Burrna, ki so jih med zimskimi meseci dolgo uporabljali za pašo. Pod površjem voda pronica navzdol skozi razpokan apnenec. Tanki vložki gline ali druge netopne kamnine so prisilile vodo k pojavljanju na površju v obliki majhnih izvirov. Ti so glavni vodni vir na sicer brezvodnem, suhem dvignjenem svetu. V jugovzhodnem delu Burrna so bile kamnine nagubane in prelomljene zaradi zemeljskih premikov. Vsako tako gubanje se je odražalo v pokrajini, kot na primer hriba Mullaghmore in Slieve Rua. Samo ob stiku apnenca in nepropustne kamnine kot na primer okoli Slieve Elva, so po dolinah tudi površinski vodni tokovi. Kjer tečejo s skrilavcev na apnence, poniknejo v požiralnike. Nato tečejo skozi jamske sisteme, preden se ponovno pojavijo na površju kot izviri pri Kileany in St Brendan Well blizu kraja Lisdoonvarna. Stran od vododržnih kamnin je pokrajina prepredena s soteskami in vrtačami. Nekatere vrtače so majhne in so nekaj metrov globoke in široke. Drugače pa je z zaprtimi depresijami kot npr. pri Carran, ki je velika nekaj kvadratnih kilometrov, in je dokaj globoka (Dali et al., 2000). Nenavadna in značilna oblika Burrna so veliki predeli golega apnenca imenovani „limestone pavements” ali apnenčasti lašti. Zaradi agresivne padavinske vode so se navpične špranje v kamnini razprle v taki meri, da so razdelile površinsko kamnino v tako imenovane bloke (clint), vsak blok velik nekaj kvadratnih metrov. Ti lašti so zapuščina ledene dobe, ki se je končala pred 15 000 leti v tem predelu Irske (Dali et al., 2000). Led je postrgal površinsko prst, kamne in vrhnjo plast kamnine. Ko se je led stalil, je za sabo pustil ogromno nerazjedeno kamnito površino. Razširjeni apnenčasti lašti so pogosti v visokih apnenčasto alpskih območjih in drugje, kjer je led vztrajal vse do nedavnega. V nobeni drugi kraški pokrajini Irske ni odkritih toliko jam, kot je to v pokrajini Burren. Večina so v obliki ozkih hodnikov in zavitih kanjonov po katerih teče voda. Nahajajo se na zahodu območja, blizu Lisdoonvarna. Čeprav imajo ostale kraške regije otoka Irske precej impresivne arheološke najdbe, so le te na območju Burrna čisto nekaj posebnega. Lepi grobovi s hodniki v okolici gora Bricklieve so prikaz življenja ljudi v dolgi šesttisočletni preteklosti ozemlja Burren. Kamen se je tu vedno uporabljal kot nujni gradbeni material in ostanki zgradb so še dobro ohranjeni. Poleg klinasto zgrajenih grobnic in trdnjav v obliki prstana, ima planota tudi mrežo obzidanih polj, zaokroženih koč (Dali et al., 2000). Območje se razteza med reko Fergus (okrožje Clare) na jugu, na severu do južnega okrožja Mayo, na vzhodu do reke Suck, in na zahodu do velikih jezer Corrib in Mask (Dali et al., 2000). Ti jezeri ležita manj kot 70 m nad morsko gladino. Le nekaj gričevij prekine to obsežno nižavje. Za razliko od osrednjega nižavja na vzhodu, to območje ne vsebuje na debelo odloženega morenskega gradiva, in v večjem delu kamnita apnenčasta podlaga gradi površje (Dali et al., 2000). Mnogo kraških oblik je zato bolj vidnih. Številne glavne reke (Clare, Robe, Abbert, Dunkellin) odvajajo vodo s tega območja po umetno zgrajenih kanalih. Pred tem je bilo skoraj celotno pretakanje podzemno. V južnem območju, še posebej med mestoma Gort in Kinvarra, reke niso kanalizirane. Izginejo podzemno in se pojavijo na površju kot izviri ter zopet poniknejo v zapletenem sistemu kot ponori. 3 Večina jamskih rovov je popolnoma zalitih z vodo in so dostopni le jamskim potapljačem. Ti podzemni rovi odvajajo vodo s pretežno celotnega območja do večjih izvirov blizu gradu Dun Guaire ob obalah zaliva Galway pri Kinvarri. Bolj proti notranjosti so kratki odseki jam z reko dostopni skozi udore. V južnem Mayo, 10 km jugovzhodno od Wesporta, se velika reka Aille spušča z gora Party Mountains, in izgine v ponor. Speleologi so odkrili velik sistem rovov, pogosto zapolnjenih z globoko vodo, med ponorom in ponovnim izvirom 3 km oddaljene reke Bellaburke. Zelo izstopajoča in posebna kraška oblika zahodnih nižavij so presihajoča jezera imenovana turloughs. Zabeleženih jih je več 100, od tega se večina nahaja v zahodnih nižavjih. Turloughi so pogosto zaliti nepredvidljivo skozi odprtine ob njihovem obrobju (Dali et al., 2000). Te lahko delujejo kot estavele (ponor ali izvir). Turloughi sestavljajo zelo značilen ekološki prostor zaradi periodičnega poplavljanja z vodami, ki so bogate z apnencem. Veliko turloughov je bilo izsušenih (Dali et al., 2000), da bi zmanjšali posledice poplavljanja, med drugimi tudi največji na Irskem, 250 ha velik Rahasane Turlough blizu Kilcolgan v okrožju Galway. Samo v južnem okrožju Galway in okoli Ballinrobe v okrožju Mayo se nahaja še nekaj pomembnih turloughov v naravnem stanju (Dali et al., 2000). Apnenci vzhodnega nižavja se razprostirajo od reke Shannon in njenih jezer do Irskega morja ter od Monaghan do Kilkenny (Dali et al., 2000). Navidez ne kažejo nobenih kraških oblik. Ti apnenci so na debelo prekriti z ledeniškimi in aluvialnimi nanosi rečnega mulja in glin. Je tudi nekaj drumlinov, stranskih moren, šotišč ter poplavnih ravnic (Dali et al., 2000). Tako je celotno območje bolj podobno nižavju iz ledeniških nanosov kot pa kraški pokrajini. Osamljene griče, ki se dvigajo 60 m nad nižavjem, gradijo apnenci, ki molijo skozi ledeniške nanose. Peščenjaki in skrilavci omogočajo višje topografske oblike, kot sta to gori Slieve Bloom, Devil’s Bit in planota Castlecomer. Rečni sistem obsega reke, jezera in potoke. Za razliko od prej omenjenih treh kraških območij, ta kraška regija ne kaže tipičnih znakov zakrasevanja. Kljub temu je nekaj kraških oblik, vsaj ponekod. Glavni dokaz zakrasevanja so jame v nekaterih osamljenih hribih ter ponori okoli planote Castlecomer ter v okrožju Monaghan (Dali et al., 2000). V vodnjakih so našli razne korozijsko razširjene špranje. Strmi, kamniti in izolirani apnenčasti griči v okrožjih Westmeath, Offaly, Laois ter Kilkenny so verjetno preostanki stolpastega krasa, podobnim tistim nizkega krasa v Sredozemlju, južni Kitajski, in v nekaterih tropskih predelih. Dokaz so fosilni ostanki prej aktivnih jam, kot sta to jama Poll na gCat v okrožju Westmeath, in jama Mount Briscoe v okrožju Offaly (Dali et al., 2000). V območju Carrickmacross v okrožju Monaghan veliko vodnih tokov ponika ter ponovno izvira, veliko jam je udornih oblik. Bolj proti jugu so s pomočjo vrtin ugotovili obstoj fosilnega krasa. V okrožju Kilkenny so številne kraške oblike kot večji izviri, ponori, podzemni tokovi, jame, suhe doline ter kraške depresije. Trije dejavniki so vplivali na stopnjo zakrasevanja v vzhodnih nižavjih: 1. litologija apnencev, 2. bližina slabo prepustnih peščenjakov in skrilavcev, 3. geološka preteklost (Dali et al., 2000). Čeprav so kraške oblike prisotne v vseh oblikah apnenca, so bolj pogoste v čistejših apnencih kot pa v glinastih. Glinasti apnenci zavzemajo velik predel vzhodnega nižavja, verjetno do 70%, še posebej v vzhodnih okrožjih Offaly, Dublin ter Meath. Te kamnine so pripomogle k neznačilnem zakrasevanju tega dela površja (Dali et al., 2000). Kjer vodni tok po peščenjaku in skrilavcu priteče na okoliške čiste apnence, se tej vodi zaradi večje agresivnosti vode poveče sposobnost raztapljanja. Večina raztapljanja apnencev je bila v terciarju in ustvarila zrelo kraško pokrajino. Proti koncu terciarja se je pokrajina korozijsko znižala in ostali so izolirani griči, jame in ponori (Dali et al., 2000). Kras v južnih okrožij Irske se v marsičem razlikuje od krasa na severu (Dali et al., 2000). Na jugu so apnenci kar precej nagubani. Bolj ko gremo proti jugu, močneje je naguban apnenec. To je posledica gorotvornega dogajanja variskične orogeneze pred 280 milijoni leti, ob koncu karbona, ko je nastajal premog. To je povzročilo obsežen sistem prelomov in premikov v kamninah. Kasneje se je ob prelomih začelo raztapljanje in osnovanje kraškega omrežja. Erozija je kamnine razrezale v slemena iz peščenjaka. Učinki erozije so bili tudi na gorske grebene Galtees in Knockmealdowns. Slemena so ločena z dolinami v apnencu, kjer tečejo večje reke Suir, Lee in Munster Blackwater (Dali et al., 2000). V apnencu imajo doline značilno topografijo. Dno doline prekrivajo apnenčaste oblike ter je malo dvignjeno. Nižje ležeči predeli se pojavijo tam, kjer potoki in reke globlje erodirajo mehke skrilavce in skrilave apnence, tik nad starejše devonske peščenjake. Apnenci so pogosto prekriti s kvartarno glino in prodom. Kljub temu gradijo majhne griče, ki so obdani s strmim apnenčastim skalovjem. Tu so glavne kraške oblike jame, ponori in izviri. Čeprav so obsežni predeli golega apnenca redki, pa apnenec na mestih štrli iznad tankega sloja prsti. Zabeleženi so različni tipi apnencev. Najbolj široko razširjen je Waulsortian apnenec, ki vsebuje čiste masivne kalkarenite. Ostali tipi apnenca so bolj plastoviti. Do sedaj študije še niso pojasnile razlike med hidrološkimi lastnosti različnih čistih apnencev. Na splošno je Waulsortian apnenec boljši vodonosnik kot skrilasti, plastoviti apnenec, in je zato bolj zakrasel. Pomemben element razvoja krasa v južnih okrožij je bilo relativno nižanje morske gladine za več kot 60 m. To naj bi se zgodilo na prehodu v kvartarno dobo (Dali et al., 2000). Ko je bila morska gladina mnogo nižja, so lahko reke bolje zarezale svoje struge. Kraško raztapljanje je prodrlo mnogo nižje, kot je današnja vodna gladina. To je povzročilo večjo poroznost in prepustnost. Ko se je morska gladina dvignila na današnji nivo, so se kraške votline napolnile z vodo. Tako so nastali zelo prepustni vodonosniki v apnencu, ki so danes zelo pomembni za vodno oskrbo (Dali et al., 2000). Preučevanje izpostavljenosti apnenca na številnih mestih, še posebno na obali (Fenit, okrožje Kerry) ali obalah jezer (jezera v Killarney nacionalnem parku) je pokazala številne odprte razpoke in površinsko zakrasevanje. Jamske raziskave so pokazale znake globljega zakrasevanja, saj so glavne razpoke 1–6 m oddaljne. Jama Cloyne v okrožju Cork je eden boljših primerov različnih začetnih horizontov (Dali et al., 2000). Kraške oblike v južnih okrožij so: 1.Ponorna brezna, ki sprejemajo površinsko odtekajočo vodo s sosednjih gričev (Thonoge sink, blizu Ardfinnan, okrožje Tipperary, Water Rock sink, blizu Middleton, okrožje Cork), 2. kraški izviri (Dower spring blizu Castlemartyr, okrožje Cork in Tobermaing, Castleisland, okrožje Kerry) so pomembna regionalna ali lokalna vodna oskrba. Na videz relativno nizko ležeče apnenčaste doline zagotavljajo rekam poleti ohranjanje razmeroma konstanten tok. 3. velike jame, vključno s turističnima jamama, kot sta to Crag Cave blizu Castleisland, in Mitchelstown Cave. Druga dobro poznana jama je Castlepook Cave blizu Doneraile, ki vsebuje obširne in pomembne arheološke ostanke, in je včasih omenjena kot „Mammoth Cave” (Dali et al., 2000). Kreda Ulster iz obdobja krede (135-65 milijonov stara) je skoraj čista in najmlajša karbonatna kamnina na otoku, ki kaže kraške lastnosti (Dali et al., 2000). Razteza se kot izdanek v obliki pasu ter zavzema v celoti približno 80 km2. Bazalt prekriva kredo. Preden so se začele erupcije bazalta,je dvig in erozija omogočila razvoj kraške pokrajine. Paleokraške oblike se še danes vidijo na stiku krede in bazalta. Kreda je manj kot 50 m debela in se razlikuje od krede v Angliji (Dali et al., 2000). Številni izviri se pojavljajo na stiku matične kredne kamnine s spodaj ležečo, pretežno neprepustno kamnino, glinavcem. Kemijska analiza vode izvirov je pokazala, da se izviri v glavnem napajajo s površinsko vodo, ki odteka s površja bazaltne planote, in ponika na meji stika bazalta in kredne kamnine. Voda ponika v številne ponore in raztaplja kredo. To je pogosto bolj na vzhodu, saj so ledeniški nanosi na zahodu prekrili kamnine in vodni tokovi tečejo višje nad vodonosnikom. Tudi majhne vrtače in številna špranjasta brezna se nahajajo na ozemlju krede Ulster. (Dali et al., 2000). Razmeroma velik del Slovenije je bolj ali manj kraški (Gams, 2003). Kraška območja zavzemajo približno 42% ali 8 500 km2 ozemlja Slovenije in ne veliko manjši delež zavzema kras kot hidrološki pojav. Na ravoj krasa je vplivala različna starost zakrasevanja, le ta je odvisna od spremenjenih paleogeografskih oz. geoloških razmer. Slovenski kras slovi kot klasičen in pionirski zaradi zgodovine raziskovanja. Slovenski kras ima še eno posebnost. To je veliko pestrost in zgoščenost kraških tipov in kraških pojavov. Na majhnem prostoru so kamniti goli visokogorski kras s kopico drobnih skalnih kraških oblik, od kont in kotličev, do korozijskih poličk in luknjastih škrapelj ter mikrožlebičev. Pa srednjevisoki gozdnati kras s kraškimi polji, ponikalnicami, vodnimi jamami, suhimi dolinami, in podolji. V nizki Beli krajini nizki ravniški kras z gostimi vrtačami in v soteskah skritimi rekami, na severovzhodu Slovenije (Posavsko hribovje, Gorjanci...) pa osameli kras (Gams, 2003). 6 Tipi krasa, ki so po svetu pogosto oddaljeni po več sto kilometrov, so pri nas tesno skupaj. Odlika krasa je tudi velika pokrajinska pestrost. Samo nekaterih kraških oblik tropskega krasa nimamo (npr. stožcev, zanjonov-kraških jarkov). Od preostalih oblik kraškega površja in podzemlja je pri nas zastopano skoraj vse (Gams, 2003). Kraška območja so predvsem razdeljena glede na starost neogenih in kvartarnih kraških procesov, potem ko je erozija odkrila neprepustni pokrov, in izpostavila kraško površje (Gams, 2003). Po geoloških, hidroloških ter speleoloških značilnosti delimo kras v tri skupine (Geografija Slovenije, 1998; Gams, 2003): Alpski kras v Sloveniji je „razrezani orogeni kras”. To pomeni, da je del orogene strukture v mladem nagubanem gorstvu zaradi tektonskih in erozijskih sprememb razrezana do neprepustne nekarbonatne osnove. Vode iz takega krasa predvsem odtekajo podzemeljsko in se pojavljajo v globljih dolinah. Tu ni kraških polj. Razvodnice često odgovarjajo strukturi in orogenim oblikam (Herak, 1977). Julijske Alpe so največji kraški otok v Sloveniji zunaj Dinarskega krasa (Geografija Slovenije, 1998). So največje gorstvo Slovenije, kjer je tudi največ visokogorskega krasa, kras zavzema 67% površja (Geografija Slovenije, 1998). Karbonatne kmanine zavzemajo približno 8/10 površja, med njimi v večini prevladujeta zgornjetriasni in jurski apnenec (Gams, 2003). Zaradi vododržnega jezu tankoplastovitih, lapornih apnencev z dolomiti in čistih triasnih apnencev so se razvile obsežne kraške planote Jelovica, Mežakla, Pokljuka in Komna. Ta kras ima značaj zajezenega krasa. Na Pokljuki in Jelovici je kras delno zakrit z odejo periglacialnih in glacialnih odkladnin bohinjskega ledenika. Tako lahko pričakujemo večja neznana brezna kot delo ledeniških odtokov. V Julijskih Alpah je največ letnih padavin in tudi največ podov in planot. Na Kaninskih, Triglavskih in Kriških podih, v Dolini Triglavskih jezer in na Komni so najlepše razvite drobne skalne kraške oblike, na Kaninu in nad planino Lopučnico v Dolini Triglavskih jezer zlasti lašti (Geografija Slovenije, 1998). To je predvsem delo obilne snežnice in deževnice. Ti visokogorski lašti se po izgledu in obliki najbolje približajo laštom (limestone pavements) kraške pokrajine Burren na Irskem. V vseh gorovjih je bilo l. 1983 v katastru 1048 jam s 106 km rovov, v Julijskih Alpah pa 78 jam/km2. Najgloblja brezna so na Kaninskih podih. Med njimi je najgloblje brezno Čehi II (1502 m). Zgoščene in globoke jame na Kaninskih podih in za Pršivcem so delo vodnih tokov s pleistocenskih ledenikov v kamnini, ki je pretrta s prelomi. V breznu Vrtiglavici so izmerili trenutno najglobljo navpičnico (ok. 600 m). Neprepustni obroč okoli Julijskih Alpah je po svoje kriv, da ni nastalo več daljših vodnih jam. Glavni vodni odtok je površinski, po dnu dolin, najpogostejše so to pritoki Save Dolinke in Radovne, ker je v njihovem porečju največ triasnega dolomita, in zaradi njega najmanj planot in podov (Gams, 2003). Kamniško–Savinjske Alpe so okoli 300 m nižje od Julijcev in sprejemajo okoli 1000 mm manj letnih padavin. Zaradi prej omenjenih značilnostih in zaradi manjše oblačnosti je bila snežna meja v zadnji ledeni dobi za okoli 200 m nižja, med 1450 in 1600 m (Gams, 2003). Apnenci zavzemajo slabi 2/3 površine in dolomiti 1/6. Kras zavzema 38% površja. Deleži visokogorskih planot (na vzhodni strani Dleskovška planota–Veža, Velika planina) in podov (pod Skuto) so manjši. Drobnih skalnatih korozijskih oblik je nad gozdno mejo manj. Nastanek planot je domnevno povezan z zajezitvijo voda na vzhodu, kjer so pred neotektonsko fazo tvorili jez predvsem tufi (Geografija Slovenije, 1998). Od brezen presega globino 1000 m Brezno pod Moličko pečjo. Ledenik na jugovzhodnem vrhu Raduhe je zapustil morene na Loki, in izvotlil Snežno jamo na Raduhi. „Z izjemo vrtačastega in bolj planotastega Kalškega grebena prevladuje v Kamniško–Savinjskih Alpah fluvio-denudacijski kras (Geografija Slovenije, 1998, str. 79)”. V njem je nekaj brezen in jam. Med njimi najbolj slavi Kamniška jama. V 80 km dolgih nagubanih, delno naritih tektonsko dvignjenih Karavankah med Kepo (2143 m) in Uršljo goro zavzema kras precejšnjo skupno površino, izrazito pa prevladujejo fluviokras in drobne kraške oblike. Vzrokov je več. Med Stolom in Kokro se vijejo trije pasovi karbonatnih kamnin: južni pas, Severne Karavanke, Osrednje Karavanke (Geografija Slovenije, 1998). Na njihovi severni strani je pas vododržnih paleozojskih sedimentov, v vzhodnem delu je tudi pas magmatskih kamnin. Na južni strani spremlja razvodni hrbet pas vododržnih permokarbonskih kamnin. Oba vododržna pasova zajezujeta vode iz osrednjekaravanškega karbonatnega pasu, in jih usmerjata v površinske tokove. S tem so preprečili razvoj vzdolžnega podzemeljskega toka in nastanek večjih jam in izvirov. Ker je poleg tega gorovje mlado, zakraselost ni dosegla velikih globin, in je omejena na prelomne ploskve. K temu se pridružita pomanjkanje planot in dejstvo, da so v pleistocenu vode z ledenikov tekle večidel po nižjem pasu vododržnih kamnin. Zaradi teh vzrokov povsem prevladujejo fluviokraška pobočja (Geografija Slovenije, 1998). Pod Staro goro na Obirju je 320 m globoko brezno, najgloblje v Karavankah. Že pred desetletjem so imeli na Koroškem registriranih okoli 300 jam. Več jam in brezen je na pobočju Dobrača, pod katerim izvirajo terme v Beljaških Toplicah. Nedaleč stran se odpira Taborska jama (Taborloch) (Geografija Slovenije, 1998). Dinarski kras je največje povezano kraško območje v Sloveniji. Razteza se od predalpskega hribovja do Istre in naprej na Hrvaško. Predstavlja približno 2/3 vsega krasa v Sloveniji. Dinarski kras je „orogeni akumulirani kras”. To pomeni, da so bile karbonatne kamnine še pred zakrasevanjem podvržene orogenim spremembam (narivna in luskasta struktura) in je zaradi njih prišlo do akumulacije, povečane debeline karbonatnih kamnin (Herak, 1977). Zaplate nepropustnega eocenskega fliša prekrivajo severozahodne dele krasa. Preostali Notranjska in Dolenjska sta brez fliša in to območje je znano kot najstarejši kras v Sloveniji (Gams, 2003). Dinarski kras običajno razdelimo na kras jugozahodne Slovenije, na sklenjeni notranjskodolenjski kras in nizki robni dolenjski kras. Kras jugozahodne Slovenije je ozemlje jugozahodno od idrijske prelomnice do Kalc in črte Kalce–Postojna–Ilirska Bistrica. Skupne poteze so večji otoki eocenskega fliša in med njimi višje kraške planote, nastale v času, ko je v njih fliš vzdrževal visoko gladino kraške vode (Geografija Slovenije, 1998). Tako imenovane robne kraške planote, visoke med 700 in 1500 m, zavzemajo 85 km dolg, v Postojnskih vratih razmaknjen niz vzpetin, v katerem so večje enote Notranjski Snežnik, Javorniki, Nanos, Hrušica, Trnovski gozd, Banjšice (Gams, 2003). Geotektonsko in geomorfološko je zahodni del (Banjšice, Trnovski gozd, Hrušica, Nanos) drugačen od vzhodnega (Javorniki, Snežnik). Narivanje apnencev proti J in JV je v Hrušici flišno odejo pretrgalo, stisnilo in čeznjo narinilo starejše kamnine, tako da je fliš ostal na površju samo v loku med Colom in Lomom pri Črnem vrhu. Ker so kraško vodno gladino zajezili fliši vipavske sinklinale, so še danes njihovi ostanki tik pod vrhom Nanosa (Gams, 2003). Na stiku so se lahko razvili robni ravniki, ki so jih procesi periglacialne klime in drobni tektonski premiki razčlenili v bolj razgibane planote, najširše na južnem robu Trnovskega gozda (Habič, 1997). Na Javornikih in Notranjskem Snežniku je korozija z erozijo trajala verjetno večji del terciarja in ves kvartar, saj se nikjer niso ohranile zaplate terciarnih odkladnin. Skladno z več 100 m globokim krasom Visokih robnih planot in obilnimi padavinami povsem prevladujejo brezna nad vodoravnimi jamami. Razen v slepi dolini Vodice ni ponornic in daljših ponorniških jam. Na najvišjem površju je pleistocenska poledenitev vtisnila krasu viden pečat, drugje na planoti tudi periglacialni (obledeniški), procesi med gozdno in snežno mejo. Največ pa so jih vtisnili nivalni procesi (Gams, 2003). Zaradi tega so na planotah nastale goste vrtače, z naplavino zapolnjene uvale Mala in Velika Lazna, Smrekova draga. V primerjavi s planotami med Postojno in Sočo je površje Javornikov in Snežnika manj planotasto, vendar bolj gozdnato. Prevladujejo kredni apnenci, manj je triasnega dolomita, s katerega pogosto prihajajo površinske vode. Ledeniška in snežniška voda je odtekala v planotasti kras v zaprte kotle različnih vrst in razsežnosti. Iz območja Snežnika je zabeleženih 150 brezen. Velika vrednost robnih kraških planot je bogastvo z vodami, saj dajejo na m2 140 do 240 l vode in je toliko bolj vredna poleti v času suše (Gams, 2003). Ker je tektonika planote poševno nagnila, se glavni stržen globinske vode odteka proti zahodu in izvira v strugi Soče Mrzlek. Večji izvir viseče vode je Hubelj pri Ajdovščini (Gams, 2003). Nanos pripada pretočnemu tipu krasa, saj izvire Vipave napajajo tudi pod Nanosom tekoče ponornice z zahodnega roba Pivke (Geografija Slovenije, 1998). Ob Postojnskih vratih razmaknjena niza planot Snežnik, Javorniki in Trnovski gozd, Hrušica vodo večinsko drenirata proti severozahodu. Prvi niz proti Planinskemu polju (javorniški tok), drugi proti izviru Mrzleka. Ob visokih vodah pa del vode odteka prečno, z Javornikov in Snežnika na Loško in Cerkniško polje in celo v Rakov Škocjan ter na drugi strani masiva v Pivko (Gams, 2003). Planota Kras, imenovana tudi matični Kras, je nastala kot zajezeni kras, ko so čeznjo tekli potoki s fliša severne Vipavske doline (Geografija Slovenije, 1998). Potoki niso mogli ponikniti, ker je fliš vzdrževal visoko vodno gladino, dokler se ni ugreznil v severni del tržaškega zaliva. Uravnavanje ponornic s severa se je pridružila voda s flišnih Brkinov, ki zdaj vode večinoma zbira Reka (Geografija Slovenije, 1998). Na jugozahodni strani se Kras konča ob flišu tržaške sinklinale in njegova meja teče ob gradu Miramar proti SZ ob Tržaškem zalivu. Na zahodu je meja ob naplavni ravnini Soče, na severovzhodu pa ob flišu, ki sega iz Vipavske doline do vrha Trsteljskih brd, na vzhodu pa do fliša Brkinov. Geološko gledano je Kras antiklinorium, velika pretrta antiklinala iz krednih apnencev in dolomitov, ki se dviguje med dvema sinklinalama v sosedstvu (Gams, 2003).V južni je udrt Tržaški zaliv, v severovzhodni, prav tako flišni, pa Vipavska dolina. O nastanku planote Kras je več tolmačenj. V predkraški fazi so se čeznjo pretakale reke do srede miocena. Čez ves Kras je tekla Notranjska Reka, iz Podgrajskega podolja pa je pritekala druga reka in uravnavala bazoviško–nabrežinski ravnik. V pontiku je začela Notranjska Reka ponikati, kar je omogočilo razvoj mladega in nato zrelega krasa. V 60. letih 20. stoletja je fluvialno predkraško fazo potrdila najdba nekarbonatnih prodnikov. V naslednji fazi naj bi potoki, ki so pritekali s preostalih flišnih krp na obrobnih vzpetinah, v podnožju izdelali manjše depresije in ob ponorih jame. Pravo zakrasevanje naj bi se začelo šele ob koncu pliocena. Danes tečejo potoki z območja vipavske flišne sinklinale samo še na majhen delček Krasa, v Senožeškem podolju. Površje v okoliškem flišu je erozija znižala predvsem v pleistocenu (Gams, 2003). Kras visi proti S in SZ. V tej nagnjenosti so videli učinek površinsko tekoče Notranjske Reke. Na Tržaškem se ravnik od Bazovice do Nabrežine znižuje za 2.3 m na km. Od 440 m n.v. na na vzhodnem robu Divaškega Krasa se severni niz ravnikov zniža na 318 m pri Dutovljah, na 290 m v Komnu, na 172 m v Opatjem selu ter na 98 m v Doberdobu (Gams, 2003). Komenski ravnik je nekoliko višji, saj na Sežanskem in Goriškem Krasu ravniki visijo proti jugu. Prvotne razmere na stičnem krasu v območju ponorov s flišnih vzpetin so se ohranile v Senožeškem Krasu, erozijsko in korozijsko odstranjevanje flišnega pokrova z apnenca pa še poteka na Podgorskem Krasu (Gams, 2003). Po litološki sestavi se Kras deli v širšem smislu na tri dele (Gams, 2003). Zahodno od Sežane ga sestavljajo kredni apnenci, v srednjem delu (Divaškem Krasu), gradijo vzpetine, zlasti Gabrška brda, paleocenski apnenci, v jugovzhodnem, istrskem delu pa eocenski fliši. Ti trije deli Krasa odsevajo tudi tri razvojne faze vsega Krasa in okolice. Najintenzivnejše preoblikovanje površja je doživel zahodni del, ker je najbližji mladi tektonsko nastali Furlanski nižini. Za vse dele imenovanega krasa so značilne goste vrtače (Geografija Slovenije, 1998). Nekatere udornice so zelo velike, ki so po obsegu prave uvale (Geografija Slovenije, 1998). Ni pa nobenega kraškega polja, saj ni bilo večjih rek z agresivno vodo, ki bi izdelalo polje potem, ko so potoki s severa nehali pritekati (Geografija Slovenije, 1998). Ponikalnice vseh vrst so na Krasu zapustile jame, polne kapnikov: turistično najstarejše Vilenice ter Divaško jamo in Dimnice. Največje odkritje je bilo v Kačni jami, kjer so prodrli do podzemeljske Reke. V Škocjanskih jamah ima kanal podzemeljske Reke izredne razsežnosti. Škocjansko ponorno območje z mnogimi udornicami je klasični primer kontaktnega krasa (Geografija Slovenije, 1998). V sklenjenem notranjsko-dolenjskem krasu vododržne kamnine ustvarjajo otoke med vodoprepustnimi kraškimi kamninami. Teoretično obsega razvoj krasa večino terciarne in kvartarne dobe. To je dovolj za razvoj popolnega krasa. Zato so tu kraška polja največja (Geografija Slovenije, 1998). Vzpetine fluviokrasa, ki se dvigajo nad uravnanim površjem, so bodisi ostanek neuravnanega krasa iz starejše dobe ali pa so neotektonskega nastanka. Večje kotanje in mnoge druge oblike so omogočili otoki vododržnega sveta in polprepustnih dolomitov: površinski odtok z njih ter podnaplavinska in robna korozija in erozija so oblikovale skupaj s tektoniko podolja, polja, ravnike, slepe in suhe doline, ki pa so plitvejše od dolin v nekraškem reliefu, a so dovolj globoke, da se v njih nabira hladnejši zrak ob temperaturni inverziji. V porečju Ljubljanice, ki ima povirje pri Prezidu, in nad krajem Pivka pod Knežakom (Geografija Slovenije, 1998), teče voda po površju po Loškem, Cerkniškem in Planinskem polju ter vmesnem Rakovem Škocjanu. Zelo visoka voda preplavi še dno Babnega in Rakovsko–Unškega polja, trajno pa pritekajo vode na Cerkniško in Logaško polje z dolomita, na slednjega z Žibrš in Logaških Rovt. Vsa ta polja povezuje Notranjsko podolje, pas nižjega sveta med višjim reliefom v dinarski smeri (Gams, 2003). Nekateri razlagajo naj bi ga izoblikovala pliocenska površinska Ljubljanica, ali pa je bil tektonski jarek, nastal večinoma ob ravni, mestoma razvejani Idrijski prelomnici. Cerkniško polje je po nastanku kombinirani tip prelivnega polja s površinskim pretokom preko triasnega dolomita in robnega polja na stiku dolomit–apnenec (Geografija Slovenije, 1998). Planinsko polje pa je čisti prelivni tip. Posebnost Planinskega polja je holocenska starost 2–8 m debele peščene naplavine na dolomitnem delu dna. Jame so na severnem robu Postojnske kotline, Planinskega in Loškega polja (Geografija Slovenije, 1998). Skupna dolžina teh jam presega 50 km. Med večjimi, poleg Postojnske jame so še, Križna jama, Tkalca, Karlovica, Planinska jama, Najdena in Logarček. Nastanek notranjskih kraških polj pripisujemo običajno delovanju površinskih rek in potokov (Geografija Slovenije, 1998). Sodelovanje tektonskega grezanja je razen deloma pri Cerkniškem polju neugotovljivo. Nedvomno je imelo poglavitno vlogo pri nastanku Rakovega Škocjana. Pivka, visoko dvignjena kotanja iz krednih apnencev, je v severnem delu ohranila večjo zaplato eocenskega fliša. V zgornjem toku Pivka obdobno presiha, medtem ko trajno teče v Postojnsko jamo v severnem delu kotanje. Ko je bilo površje v Postojnski kotlini 20–60 m višje, so odtoki uravnali apneniško površje predvsem v Postojnskih vratih in pod Javorniki Ob zniževanju Postojnskih vrat je Pivka nato ponikala na koncu zdaj suhe doline in nižje terase v Pivko jamo, končno pa v Postojnski jami izvotlila rove turistične etaže Starih jam, in zdaj teče skozi vodno jamo (Geografija Slovenije, 1998). Bloke so velika planota. V severnem delu so v manj prepustnih triasnih sedimentih vložki peščenjakov, skrilavcev in ilovic, zato je površje valovito. Šele ob višjem stanju vode v dolino Cerknišnice, Iške in Rašice površinsko odtekajo daljši potočki (Geografija Slovenije, 1998). V južnem delu Blok zbira vode Bloščica, katere plitva dolina se podaljšuje v široko, na koncu slepo dolino. Tu visoka voda izginja daleč pred stikom z apnencem. Vode Bloščice nato odtekajo proti Cerkniškem polju in Križni jami. Jam je malo. Na manj prepustne dolomitne vložke se na Potočanskem navezuje podolje med krajema Retje in Trava, nastalo vzdolž spleta tektonskih prelomnic, kjer nastajajo po deževju vodni tokovi v uvalah in znižanih delih večinoma suhih dolin (Geografija Slovenije, 1998). Poleg Notranjskega je to območje najlepši primer kraških polj (Geografija Slovenije, 1998). Največ vode dajejo permokarbonski skrilavci in delno vodno slabo prepustni triasni dolomitni skladi v okolici Velikih Lašč. Od tu priteka Rašica, ki je po sredi suhe doline tekla na danes suho kraško polje–Dobrepolje. Sodraška Bistrica in Tržiščica sta jugovzhodna odtoka, ki sta skupno uravnala Ribniško polje, kamor tudi priteka voda iz kraških izvirov Ribnice in Rakitnice. Na Ribniškem polju se združijo poplavne vode Rakitnice, Ribnice in Bistrice ter tečejo naprej na Kočevsko polje. Z okoli 100 km2 je Kočevsko polje največje v Sloveniji (Geografija Slovenije, 1998). Del površinskih voda prispeva otok pliokvartarnih sedimentov pri Kočevju. Ti so imeli pred ugrezanjem v globoko skalno kotanjo in pred erozijo večji obseg. Tako so pripomogli k sooblikovanju polja. Nadaljnje, so izoblikovali več ponornih jam (Zeljške jame, ..) (Geografija Slovenije, 1998). Dolenjsko podolje je pas nižjega površja med vzhodnim robom Ljubljanskega barja in Krško kotlino (Gams, 2003). Je plitvi in pokriti kras, ki je precej kotanjast (Gams, 1974). Ni podobno dolini, ker se njegova širina večkrat spreminja. Pobočja na obeh straneh niso povsod sklenjena. Vodoravnih jam je razmeroma malo. Tu je tudi širok in nesklenjen stik vododržnih in delno prepustnih kamnin na severu z apnenci na jugu (Gams, 1974). Severneje se visoke vode na dolomitih, peščenjakih in zaplatah apnencev prelivajo večji del površinsko, a nizke vode pritekajo večinoma iz kraških studencev na severu (Gams, 1974). Doline s površinskimi tokovi se na stiku s dinarskim krasom slepo končajo v širših kotanjah, kot primer so na primer slepe doline in ponikalnice med Trebnjem in Šmarjeto so in. Grosupeljsko polje je široka in razvejana plitva kotanja v triasnem dolomitu in leži na zahodnem delu Dolenjskega podolja. V polje se stekajo pritoki od vseh strani, zlasti od Z, S in V, kjer prevladuje triasni zrnati dolomit (Gams, 2003). V zahodnem delu je dno v pliokvartarnih sedimentih in dolomitih valovito, ob potokih pa ravno in močvirnato. Na južnem obrobju Grosupeljskega polja se odpira 360 m dolga Županova jama. Grosupeljsko polje se s podaljškom v obliki 4.5 km dolge slepe doline, Radenskim poljem, vriva proti JV med jurske apnence. 68 m visok osamelec Kópanj na južnem koncu Radenskega polja je najlepši primer huma v Sloveniji (Gams, 1998). Na geološki karti podolja iztopajo več metrov debele rdeče in opečnate pliokvartarne gline in ilovice (Gams, 2003). Njihova točna starost ni znana. Krajevno pa je dokazano, da so iz pleistocena. Po primerjavi z razmerami v tropskem krasu je verjetno, da se je v tem podolju zaradi visoke gladine kraške vode in slabe erozije ohranila debela preperlina, ki je v terciarni dobi pokrivala večji del slovenskega krasa. Na robovih podolja so zaplate glin krajevno tektonsko dvignjene za več 100 m (na primer do 400 m n. v. Na hribu zahodno od Gornjega Globodola). Dokler je bila gladina kraške vode blizu površja, so debele pliokvartarne gline zavirale globinsko zakrasevanje, zato je večjih jam malo. Nekaj več jih je na višjem obodu (Gams, 2003). V vzhodni Suhi krajini leži v ospredju kraško polje Globodol. Je elipsaste oblike z ravnim dnom. Na Dolenjskem je edino kraško polje, ki se poglablja do gladine visoke kraške vode (Gams, 2003). Večina vode, ki v severnem in srednjem delu zalije nižje dno na obrobju, pride skozi dna vrtač in vanje tudi ponika. Ob visoki vodi pa pritekajo majhni potoki s severa in iz estavele v Dulah. Ker so debele pliokvartarne ilovice ne le v dnu, temveč tudi na severnem obodu, se sklepa, da je kraško polje mlada tektonska udorina, nastala verjetno s pritiski od vzhoda (Geografija Slovenije, 1998). Več kvadratnih kilometrov obsegajoči kraški ravnik med Dobrničem in Žužemberkom je mogel nastati samo z dolgotrajnim vzdrževanjem piezometrične gladine Krke na n.v. 240–260 m (Geografija Slovenije, 1998). Danes teče Krka 50 m nižje od tega ravnika in ravnika pri Sadinji vasi. Severovzhodni del dobrniškega ravnika je za 5–15 m nižji. Verjetno ga je poglobila nekdaj večja voda od današnje, ki le ob visoki vodi doseže ponor Mišnice severno od Podlipe. Nepojasnjen je nastanek številnih uval v zahodni in v manjši meri v vzhodni Suhi krajini (Geografija Slovenije, 1998). V nekaterih se še pojavlja povodenjska voda. V južnem delu zahodne Suhe krajine sta ohranjeni dve zaplati eocenskih kamnin pri suhokrajinskih Hinjah in kočevskem Starem bregu. O geomorfološkem učinku odtoka z nekdaj razsežnejših zaplat teh kamnin je le malo znanega (Geografija Slovenije, 1998). Večino nizke Bele krajine zavzema črnomaljski ravnik. To je največji ravnik v Sloveniji in večino ga sestavlja kredni apnenec (Geografija Slovenije, 1998). Njegov nastanek pripisujejo rekam Kolpa, Lahinja in Krupa, ki vzdržujejo piezometrično gladino do 15 m pod površjem ravnika, v zavoju Kolpe med Vinico in Adlešiči pa nekaj več. Takšna poglobitev sedanjih tokov pod površjem ravnikov je na Dinarskem krasu pogosta. Podobno kot pri Kočevju je tudi pri Kanižarici za več kot 100 m v apnenec tektonsko poglobljen ostanek pliokvartarnih premogonosnih peskov in ilovic, ki so pred ugrezanjem prekrivali večji del ravnika, in jih je erozija kasneje odstranila. Ostali so pri Krasincu. Za črnomaljski ravnik so značilne goste vrtače, na robovih suhe doline, za metliško podgorje pod Gorjanci oz. Žumberkom pa nekaj ponornic in brezen. Glavnina kraških izvirov je med Suhorjem in Dobličami, kjer je poplavni svet posledica recentnega tektonskega grezanja, in pri Stranski vasi, kjer je izvir Krupe primer močnega stalnega kraškega izvira in na žalost primer onesnažene kraške vode (Geografija Slovenije, 1998). V tem tipu krasa prevladuje dolinasto–slemenasti oz. rečni relief. Kras nastopa samo v večjih ali manjših otokih sredi nekraškega sveta. Nastaja s prenikanjem vse ali večinske padavinske vode v globino ter alohtone vode, ki priteka na kras z nepropustnega ozemlja v sosedstvu. Od kraških pojavov izstopajo kraški izviri in jame. Večino apneniškega in dolomitnega ozemlja zavzemajo vzpetine. Prevladuje nepopolni kras (Geografija Slovenije, 1998). V Predalpskem hribovju so karbonatne kamnine v obliki otokov v fluvialvem reliefu in navadno predstavljajo vzpetine z odtokom na vse strani, ni večjih ponornic in jam, pa tudi ne večjih planot. Večina površja je fluviokraška. Manjši izviri so edini kazalec krasa (Gams, 2003). Na Cerkljanskem je najbolj znana Ravenska jama. Je v triasnem apnencu, ki ga obdajajo druge kamnine, tudi vulkanske. Vodam teh kamnin pripisujejo nastanek redkih aragonitnih tvorb, po katerih je znana jama. Za Idrijsko ozemlje se uporabljata imeni Idrijske planote in Idrijsko hribovje (Gams, 2003). Predhodnega značaja so Ledine, planotica med Spodnjo Idrijo in Žirmi, ki je zgrajena iz triasnih skrilavcev, dolomita, lapornatega in oolitnega apnenca, vendar je prepustnih karbonatov toliko, da je površje brez večjih potokov, z vrtačami, doli in zametki suhih dolin. Med dolino Poljanske Sore in Jelovico je malo otokov iz trdih karbonatnih kamnin. V celoti prevladuje fluvialni relief. Med jamami sta najbolj znani majhni Veliki Lubniški Kevderc blizu Škofje Loke in Mali Kevderc pod Lubnikom (Gams, 2003). Nastali sta, ko je vanju poniral potok v dnu rečne doline. Nad dolino Gradaščice gradijo Polhograjski dolomiti večinoma vzpetine, relief je fluvialen, a tudi marsikje fluviokraški. Največ osamelega krasa je v Posavskih hribih, v katerih se od juga proti severu zvrstijo pasovi neprepustnih in vmesnih prepustnih karbonatnih sedimentov. To so najvišji dolgi hrbti in kjer je vrh zložen, so v apnencih vrtače. Najjužnejši karbonatni pas je med Škofljico oz. ljubljanskim barjem in Mirnsko dolino. Na površju, ki visi proti jugu, to je proti dinarskemu krasu, je več planot, ločenih z globokimi dolinami (Gams, 2003). Na razvodju med savskimi in temeniškimi pritoki je nekaj več planotic. Ker prevladuje triasni dolomit so vrtače redke. S temi planoticami se karbonatno Posavsko hribovje razširi v obsežno Kumljansko. V zgornjekrednih in triasnih apnencih in laporjih so na vzhodnem robu Krškega hribovja nad dolino Save nad Krškim uvale, slepe doline, kraški izviri in brezna. Na metamorfnih kamninah Pohorskega Podravja se tudi pojavlja osamljeni kras v mezozojskih apnencih in dolomitih. Kot otok je fluviokras zahodno in vzhodno od Zreč in na Jezerskem vrhu in v pasu nad Radljami. V Zgornji Savinjski dolini so kraški čoki iz mezozojskih karbonatov obdani s tufi in drugimi oligocenskimi sedimenti. Ker je erozija močneje znižala površje oligocenskih sedimentov kot apnencu, so vode s sredogorskih čokov Menine planine, Dobrovelj in Golteh raztekajo do robnih kraških izvirov (Geografija Slovenije, 1998; Gams, 2003). Kras je pomemben element irskega okolja. Svetovno znana je pokrajina Burren po svoji posebni glaciokraški obliki, „limestone pavements” (lašti, podi). Karbonski apnenec je osnovna matična kamnina. Polovico republike, 40% ali 40 000 km2 otoka Irske prekrivajo karbonski apnenci. Celotni obseg krasa je neznan zaradi narave zakritega krasa in različne debeline ledeniških in recentnih nanosov. Kraška območja: Šest glavnih območij otoka Irske. Pet kraških območij leži v republiki Irski. Kraška območja republike Irske so razdeljena glede na pet različnih dejavnikov: 1. relief 2. nivo piezometra 3. debelina ledeniških nanosov 4. vpliv ledeniške erozije 5. geološke strukture. Na podlagi tega delitev krasa na vzpeti kras in nižinski kras. Podobnosti: 1. Zahodna apnenčasta nižavja, vzhodna nižavja, kras v nizko ležečih, nagubanih apnencih na jugu: nizki, pokriti kras 2.Osameli kras Ulster chalk Severne Irske: kontaktni kras, stik krede z bazaltom. 3. Planota Burren: podobna nadmorska višina, vrtače, jame. Posebnost lašti (limestone pavements). Razlike: 1. Sediment pred začetkom zakrasevanja: večinoma apnenec 2. Poledenitev: led prekrije cel otok in ledeniški material zamaši ali prekrije že obstaječo kraško podzemlje in površje 3. Tektonika: učinki strukturne geologije se vidijo v vzpetem krasu in nižinskem krasu. V času variskične orogeneze (pred Tu so bili kraški pojavi prvič opisani. Začetek svetovno uveljavnega termina kras za vse podobne kraške pojave. Svetovno znana Postojnska jama ter Škocijanske jame, uvrščene v UNESCO. 42% ali 8 500 km2 ozemlja je kraškega. Kraške kamnine so večinoma mezozojski apnenci in dolomiti. Na ravoj krasa je vplivala različna starost zakrasevanja, ta je odvisna od paleogeografskih oz. geoloških razmer. Kraška območja: Tri glavna območja. Razdeljena glede na starost neogenskih in kvartarnih kraških procesov, potem ko je erozija odstranila neprepustni pokrov. Po geoloških, hidroloških ter speleoloških značilnosti delimo kras v tri skupine: alpski kras, dinarski kras, osameli kras. Podobnosti: 1. Kras nizke Dolenjske, Suhe krajine, Bele krajine, Črnomaljski ravnik: nizki, plitvi kras 2. Osameli kras, fluviokras na Idrijskem, Cerkljanskem, Tolminskem, v severovzhodni in ponekod v severni Sloveniji: prevlada dolomita nad apnencem. 3. Planota Kras: podobna nadmorska višina, vrtače, jame. Ni razvitih laštov kot na planoti Burren. Razlike: 1. Narava nepropustnega sedimenta pred zakrasevanjem: pretežno eocenski fliš 2. Poledenitev: ledeniki vplivali na znaten del alpskega in v manjši meri dinarskega krasa. Ledeniška voda je s pospešeno korozijo izoblikovala globoka brezna. Druge oblike: kotliči, konte, kraške planote 3. Tektonika: glavne poteze današnjega krasa so se oblikovale z neotektonskimi premiki, zlasti na prehodu iz oligocena v 280 milijoni let) so gubanje in premiki največ vplivali na razvoj krasa v južnem delu Irske 4. Vzpeti kras: planota Burren, SZ kraška planota okrožij Cavan, Leitrim, Sligo miocen, ki pripada alpidski in dinarski orogenezi. 4. Visoki kras: alpski kras: globoki kras dinarski visoki kras: 1. visoke kraške planote dinarskega krasa 2. planota Kras: globoki kras Značilnosti: 1. limestone pavements; Značilnosti: 1. velika pestrost in glaciokraška oblika 2. periodična jezera- zgoščenost kraških tipov ter kraških oblik turloughs v zahodnih nižavjih 2. alpski kras, kraška polja Apnenec (kalcijev karbonat) in v manjši meri dolomit (kalcijev in magnezijev karbonat) sta daleč najbolje razširjeni kamnini na Irskem, ki kažeta kraške poteze in njegove značilnosti (Dali et al., 2000). Z nekaj manjših izjem, irski apnenci pripadajo času dveh geoloških dob. Prva je karbon (pred okoli 300–340 milijon let), druga pa kreda (pred okoli 70–120 milijon let). Karbonski apnenci so ponavadi trdi, po barvi pa so sivi do črni. Najdemo jih skoraj povsod po Irski, razen v dveh okrožjih Wicklow republike Irske in Antrim Severne Irske UK. Nahaja pa se tudi manjša zaplata mlajše in mehkejše kamnine, kreda. Je iz kredne dobe in izkazuje nekaj značilnih potez kraškega sveta. To območje je omejeno le na okrožje Antrim Severne Irske (Dali et al., 2000). Je bele barve. Le še nekaj majhnih zaplat kalkarenitov se pojavi iz dobe krede, pa tudi nekatera iz dobe perma. Kljub temu je njihov prispevek k celotnem obsegu apnenca na Irskem komaj opazen (Williams, 1970). Največ apnenca na Irskem pripada karbonski starosti. Njihova posebnost je, da so kamnine razgaljene ter gradijo skoraj polovico Irske. Kraška pokrajina Irske izkazuje tako variacije aktivnih, kot tudi neaktivnih kraških oblik. Te aktivne in neaktivne kraške oblike so se razvile v različnih vrstah apnencev. Večina teh apnencev je nastala v spodnjem karbonu, pred 325 milijoni let (Burke, 1998). Sestava apnenca močno vpliva na sposobnost karstifikacije. Ločimo pet različnih vrst apnenca (Burke, 1999): 1. čisti plastoviti, 2. čisti neplastoviti, 3. apenenec z roženci, 4. glinasti apnenci, 5. drugi apnenci (preostali apnenci, dolomiti in skrilavci. Omejeni so le na okrožji Kerry in Louth) Čisti plastoviti apnenci so bolj podvrženi kraškemu raztapljanju kot glinasti apnenci. Pojavljajo se v zahodnih nižavjih ter pokrajini Burren. Razvoj krasa je v takšnih apnencih najboljši, z več kot dvakratno vsoto kraških oblik na 1000 km2 apnenca kot v drugi vrsti apnenca, apnencih z roženci (Burke, 1998). To je zaradi dobro razvite plastovitosti in velike čistosti v teh sivih s fosili bogatimi apnenci. Čisti apnenci so drobljivi, kar omogoča razvoj odprtih špranj. Zaradi teh lastnosti so čisti plastoviti apnenci hitreje raztapljajo kot druge vrste apnencev. V nasprotju pa so glinasti apnenci, ki zavzemajo večino vzhodnih nižavij, najmanj zakraseli. To je zaradi nečistosti teh temnih bioklastičnih apnencev. Glinasti apnenci niso tako drobljivi in se lažje deformirajo. Zapirajo razpoke ter tako preprečujejo gibanje vode. Stopnja zakrasevanja se značilno zmanjša, kadar so v kraški kamnini prisotni velik delež netopnih ostankov ter vložki skrilavca, ki ovirajo gibanje vode. Tudi zelo močna deformacija kamnine lahko povzroči ponovno zapiranje rež s kalcitom. Apnenci z roženci, čisti neplastoviti apnenci ter ostali apnenci kažejo približno enako stopnjo zakrasevanja (Burke, 1998). Apnenci z roženci so na splošno topni in so modrosive barve. Roženci zavzemajo 50% kamnine ter vplivajo na podzemne vodne tokove. Preprečujejo navpično gibanje vode, to pa olajša bočno gibanje vode nad plasjo rožencev. S tem je omogočeno večje raztapljanje teh apnencev. To je značilno za pokrajino Burren. Vse jame nastajajo nad plastjo roženca. Razlog zakaj ostali apnenci izkazujejo enako dobro zakrasevanje kot apnenci z roženci ter čisti neplastoviti apnenci je v apnencih, ki so čisti, ali pa so nagubani masivni Waulsortian apnenci (Burke, 1998). Čisti neplastoviti apnenec vsebuje večinoma belosive biomikrite Waulsortian apnenca. Je zelo čist in je dobro topen. Vendar so ti apnenci masivni in neplastoviti. Ob koncu karbona, v gorotvorni dobi variskične orogeneze, pred 280 milijoni let, so Waulsortian apnenci razpokali in nastali so prelomi, predvsem na jugu Irske. Te razpoke in prelomi so bili postopoma korozijsko razširjeni, kar je imelo za posledico nastanek jamskih sistemov in ostalih kraških oblik (ponorna brezna, kraški izviri). Bolj proti severu v vzhodnih nižavjih ti čisti neplastoviti apnenci ne kažejo enake stopnje zakrasevanja. Ta predel ni bil izpostavljen enakemu gubanju kot na jugu otoka in podzemno pretakanje je oteženo v masivnem ter neplastovitem apnencu (Burke, 1998). Dodatno pa je razliko med višje ležečimi apnenci in tistimi z nižin povečala stopnja, do katere so bili apnenci izpostavljeni ledeniški eroziji in ledeniškemu odlaganju. To je dalo obema tipoma krasa ključen pečat (Burke, 1999). Kamnini, ki gradita kras, sta skoraj v celoti samo dve, apnenec in dolomit (Gams, 2003). Nekaj ju je iz paleozojske dobe, velika večina pa je nastala v mezozoiku, v času nastanka slovenskega bazena. Že v morju in pozneje na kopnem se je začela sprememba v morskih sedimentih in z njo dolomitizacija. Te spremembe se kažejo v kamninskih sestavi apnencev in dolomitov in stopnji vodne prepustnosti ter načinu vodnega pretakanja. Obseg in debelina zakrasevanja sta odvisna od debeline, razširjenosti in pogostnosti pojavljanja poroznih in prepustnih karbonatnih kamnin na nekem ozemlju (Knez, 2000). S stališča zakrasevanja je zanimiva litološko–petrološka sestava krednih skladov. V mikritnih (drobno kristalnih) in sparitnih (debelo kristalnih) apnencih so vključeni dolomitizirani in silificirani apnenci, ki zaradi slabše topnosti zavirajo zakrasevanje na površju in v podzemlju (Knez, 2000). Prav tako je različna skladnost apnencev in njihova tektonska razpokanost. Ti dve vplivata na morfologijo podzemeljskih rovov in na oblike površinskega krasa. Najbolj razširjene in hkrati najugodnejše karbonatne kamnine za zakrasevanje so kamnine jurske (pred 140-195 milij. let) ter spodnje in zgornjekredne starosti (pred 65-140 milij.let). V teh kamninah so nastali tudi največji jamski sistemi (Postojnska jama, Škocjanske jame, Planinska in Križna jama). Apnenci so bolj ali manj izrazito plastnati. Od mineralov prevladujejo minerali kalcit, magnezit in aragonit. Ostale primesi so kvarcit, glinenci, in železove primesi, ki vnašajo svojo rjavkasto in rdečo barvo (Gams, 2003). Netopnih ostankov je običajno le 1-2%. Če bi na primer raztopili 800 m debele repentaborske apnence, bi ostalo decimeter netopnih ostankov (Gams, 2003). Apnenec je ponekod dolomitiziran Večina dolomitov je nastala sekundarno, to je iz apnencev, in večji del na kopnem. Starejše karbonatne kamnine so zato tudi najbolj dolomitizirane. Sedanja generacija površinskih globeli na primorskem in pivškem krasu je lahko začela nastajati predvsem po odstranitvi eocenskega fliša. V preostalem Dinarskem krasu, razen izjem, ni terciarnih neprepustnih sedimentov, zato je bilo zakrasevanje daljše. Zakrasevanje na ozemlju južne karbonatne platforme se je začelo po odstranitvi eocenskega fliša. S tem se je začelo nastajanje in širjenje kontaktnega krasa na stiku fliša in apnenca. Zaradi narivanja apnencev proti J in JV so po eocenu del fliša na obrobnih dinarskih kraških planotah prekrili pokrovi starejših, mezozojskih plasti (Gams, 2003). Erozijsko-korozijska faza je trajala od faze narivanja po eocenu oz. eroziji eocenskih flišev v preostalem neogenu in ves kvartar. Zajezevanje kraške vode je odpravil močan tektonski dvig planot, ki dosegajo med 600 m (zahodni rob Banjšic) in 1700 m n. v. (Snežnik). Tu so dobri pogoji za razvoj globokih brezen, njihov razvoj sta pospešila glacialna in periglacialna klima v pleistocenu (Gams, 2003). Odprte prekinitve v apnencih–lezike so izjemno ugodne za prevajanje vode. Oblikujejo se pri različnih tektonskih procesih. V večjem obsegu nastajajo ob narivanju in gubanju, lokalno tudi ob različnih prelomih, predvsem zmikih (Čar, Šebela, 1998). V tektonsko še vedno nemirnem alpidskem sistemu so apnenci in dolomiti izredno tektonsko pretrti, nagubani ter nariti na mlajše kamnine. Ob prelomnicah ločimo na sredi zdrobljeno cono, kjer močno zdrobljena kamnina (tektonska glina, breča in milonitna moka) slabo prepušča vodo. Navzven na obe strani sta porušeni in nato ob bokih razpoklinski coni. Obe coni bolj prepuščata vodo, vendar le, če gre za apnenec, ki ob prelomu ni doživel stiskanja (Gams, 2003). Karbonski apnenec in dolomit najbolj razširjena tipa kamnin. Manjša zaplata krednih kalkarenitov. Starost apnencev: spodnje karbonski apnenci. Litologija, sestava: 1. čisti plastoviti, 2. čisti neplastoviti, 3. apnenci z roženci, 4. glinasti apnenci, 5. drugi apnenci. Čisti plastoviti apnenci najboljši za razvoj krasa: kraških oblik je dva krat več kot v drugi vrsti apnenci z roženci. Čisti neplastoviti apnenci, apnenci z roženci, ter ostali apnenci kažejo približno enako stopnjo zakrasevanja. Glinasti apnenci kažejo neznačilno, najmanjše zakrasevanje. So drobljivi in se lažje deformirajo. Zapirajo razpoke ter tako preprečujejo gibanje vode. Vpliv tektonike in orogeneze: v obdobju variskične orogeneze so gubanja in prelomi najbolj vplivali na razvoj krasa v apnencih južne Irske. Nastale razpoke so bile korozijske razširjene, s tem se je začelo nastajanje jamskih sistemov in ostalih kraških oblik. Mezozojski apnenec in dolomit najbolj razširjena tipa kamnin. Malo paleozojskega in terciarnega apnenca. Nekaj krasa v apnenčevih peščenjakih, lapornih apnencih in konglomeratih. Starost apnencev: jurski, spodnje in zgornjekredni apnenci. Litologija, sestava: 1. bolj ali manj izrazito plastnati apnenci. 2. apnenec je ponekod dolomitiziran. Netopnih ostankov je običajno le 1-2%. 3. mikritni in sparitni apnenci vsebujejo tudi dolomitizirane in silificirane apnence, ki zaradi slabše topnosti zavirajo zakrasevanje. Večina dolomitov je nastala iz apnencev in na kopnem. Starejše karbonatne kamnine so zato najbolj dolomitizirane. Vpliv tektonike in orogeneze: v tektonsko še vedno nemirnem alpidskem sistemu so apnenci in dolomiti izredno tektonsko pretrti, nagubani ter nariti na mlajše kamnine. Lezike so posledica tektonskih procesov in so zelo ugodne za prevajanje vode. Razpoklinska cona bolj prepušča vodo. Več kot ¾ republike Irske, pokrite z apnencem, sodi v območje nižinskega krasa (Williams, 1970). Obsega osrednje nižavje ter apnenčasto sinklinalo na jugu Irske. Glavne značilnosti nižinskega krasa so majhne nadmorske višine (med 60 in 120 m) in položna pobočja. Apnenci so večinoma prekriti z debelimi ledeniškimi nanosi in zato je večina kraških oblik prekritih. Tudi šotna barja prekrivajo večino osrednjega nižavja. Zato je to območje dober primer pokritega krasa (Williams, 1970). Osrednje nižavje je po Williamsu rezultat kulminacije zelo dolgega obdobja, 40 milijonov let, pri tem ima največji delež kraška denudacija. Tri ključni dejavniki pri oblikovanju današnje podobe osrednjega nižavja: 1. Pogosto se relativno netopne kamnine strmo dvigujejo nad spodaj ležečimi apnenci. Sprememba pobočij sovpada natanko z geološko mejo. 2. Tudi če ne obstaja oster prehod pobočja ob geološkem kontaktu, se sosedno površje na neapnenčastih kamninah nikoli ne dvigne izrazito, in ostane v istem nivoju. 3. Kadarkoli se apnenci nahajajo v vlažnem podnebju, je korozija vselej zelo pomembna (Williams, 1970). Če se je glavnina nastanka osrednjega nižavja začela razvijati proti koncu miocena, pred približno 7 milijoni let, je težko oceniti vlogo korozije od tega časa naprej. To je predvsem zaradi občutnega spreminjanja podnebja od subtropskega tipa sredi terciarja do zmernega in ledeniškega v času pleistocena. Skladno s podnebnimi spremembami so se tudi kraški procesi prilagajali in spreminjali. Če bi korozija od takrat delovala s sedanjo stopnjo, bi moralo biti odstranjenega več kot 305 m apnenca v sedmih milijonih let. To bi pomenilo dokončno uničenje površja na apnencu. Sklepa se, da je bilo raztapljanje proti koncu terciarja počasnejše kot je sedanje, ali pa je raztapljanje delovalo na drugačen način. Na podlagi najdene gline izpod ledeniških nanosov okoli kraja Wexford ter v votlinah in kamnolomih blizu kraja Drogheda, je verjetno, da je bila korozija po koncu miocena zaustavljena pod pokrovom gline (Williams, 1970). Na obrobju osrednjega nižavja pa je korozija še naprej potekala. Uravnano površje naj bi se na ta način razširjalo z bočno korozijo. Ko se je ozemlje začelo dvigovati na vzhodu, je bila plast gline prekinjena na dnu glavnih dolin. Temu je nato sledila lokalna vertikalna korozija. Nasprotno pa se je na bolj stabilnem zahodu še naprej nadaljevala bočna korozija. V pleistocenu je erozija v osrednjem nižavju odstranila ostanke gline in zaradi nižanja gladine morja je to dovoljevalo kratko obnovitev podzemeljskega toka. Takšen podzemeljski sistem reke Gort in jame Coole v okrožju Galway izvira iz tega časa. Vendar so ledeniški nanosi osrednjega nižavja ponovno zamašili razpoke v apnencih in s tem zamašili podzemeljsko pretakanje, ki še danes poteka zelo počasi. Kljub temu se različni ledeniški material obnaša drugačno od neprepustnih ostankov gline. Pronicanje je namreč skozi prodni nanos zelo hitro in poteka povsod, kjer so ti nanosi podvrženi raztapljanju (Williams, 1970). Izvor številnih jezer v osrednjem nižavju je po mnenju Williamsa nepojasnjen. Večina številnih majhnih jezer leži v depresijah ledeniškega nanosa ali pa v ledeniško izdolbenih votlinah (Williams, 1970). Nasprotno pa se nekatera največja jezera, ki lahko posamično zavzemajo desetine km2, nahajajo v širokih apnenčastih kotanjah, katere starost in izvor sta še nejasna. Sem prištevamo jezero Ree, po katerem poteka meja okrožij Roscommon, Longford in Westmeath. Naslednja so še jezero Sheelin v okrožju Cavan ter jezera Derravaragh, Owel, Ennell okoli kraja Mullingar okrožja Westmeath, jezero Derg okrožja Clare in Tipperary, jezero Corrib okrožja Galway, jezeri Mask in Conn okrožja Mayo ter jezero Lene okrožja Westmeath. Slednja sicer ležijo v apnencu, a kamnine že prehajajo v nekarbonatne peščenjake. Kraške depresije so v glavnem nastale z raztapljanjem apnenca. Kljub temu je na nekaterih mestih tudi poledenitev prispevala svoj delež k njihovem nastanku. Možno je, da sta na različnih mestih v nekaterih jezerih sočasno delovali korozija in ledeniško odlaganje (Williams, 1970). So značilni, iztopajoči pojav osrednjega in zahodnega nižavja (Williams, 1970). Turlough (Tuar Loch) izvira iz irščine in pomeni suho jezero. Prvi jih je razložil Praeger leta 1932 kot z vegetacijo poraščene depresije na površju. Turloughi se razlikujejo po velikosti. Večinoma so majhni (pod 10 ha), lahko pa se raztezajo na večjih površinah (20-40 ha). Največji je ostal samo še eden. To je 250 ha velik Rahasane Turlough v zahodnem nižavju, ki je bil dreniran zaradi pretiranega poplavjenja. Med mokro/deževno sezono se turloughi napolnijo z vodo preko podzemnih kanalov v kamnini ter se izpraznijo na podoben način. Turloughi so zaprte kotanje v območju podzemeljskega pretakanja. Njihova kotanja je lahko nastala kot posledica votline v apnencu, vendar so bolj pogosto posledica nepravilnosi v ledeniški akumulaciji. Pogosto so turloughi nič več kot kotanja v ledeniškem moreni in ne vsebujejo aluvialnega naplavljenega dna. Skupna kraška značilnost vsem turloughom je podzemno pretakanje, drugače se lahko smatrajo tudi kot ledeniška oblika. Zato jih je najbolje imenovati ledeniško–kraška oblika. Najbolj številni so turloughi zahodnega nižavja, ki poplavljajo vsako zimo (Williams, 1970). Turloughi in kraška polja imajo po Williamsu (1970) in Coxonovi (1987) le malo skupnega. Skupne značilnosti so le periodično poplavljanje in jezerski sedimenti, ki so odloženi v turloughih in kraških poljih (Gunn, 2005). Razlik je več. Kraška polja so večja od 1km2, turloughi pa so manjši, pogosto med 20-40ha. Kraška polja imajo jasen in oster prehod med pobočji in obrobjem kraškega polja, pri turloughih pa to ni tako očitno, saj jih obdajajo položna pobočja. Na kraška polja je vplivala tudi tektonika, pri turloughih pa ne. Za turloughe je bila bolj pomembna poledenitev, kraška polja pa lahko najdemo v različnih podnebjih, tudi v tropih (Gunn, 2005). Turloughi so kraške depresije z ravnim dnom, ki se pojavljajo v dobro plastovitih čistih karbonskih apnencih (Sheehy Skeffington, Gormally, 2007). Turloughi so plitve kotanje ovalne oblike s položnimi pobočji, redko večje od 1 km2. Globina turlougha je večinoma med 1-3 m. Pojavljajo se tudi na območju z veliko padavinami na zahodu Irske, kjer je nad 1000 mm padavin. Zaradi teh lastnosti in dejstva, da sta šota in lapor pogosto na dnu turlougha, se imenujejo tudi mokrišča, pomemben habitat za različno vegetacijo in živalstvo. Poleti, ko presahnejo, služijo kot paša za živino (posebno za drobnico; ovce). Turloughi so bili najprej opredeljeni na osnovi njihove hidrologije in ekologije, čeprav so tudi kraška oblika (Gunn, 2005). Namen hidrološkega kriterija je opredeliti turloughe samo z vidika hidrologije in izločiti vidike vegetacije, morfologije... (Coxon, 1987). S tem se izločijo preostale značilnosti turlouga. Za hidrološki kriterij turlougha je pomembno/poglavitno (Coxon, 1987; Gunn, 2005): 1. Jezero je presihajoče in kratkotrajnega značaja. 2. Podzemno polnjenje turlougha poteka skozi ločene/nepovezane kanale. Polnjenje turlougha se začne jeseni (med oktobrom in aprilom) in traja zelo hitro (v nekaj urah ali dneh). 3. Turlough se prazni pozno spomladi. Praznjenje lahko poteka tudi še do zgodnjega poletja in traja več tednov. 4. Najmanjša globina turlougha je 0.5 m. 5. Večina turloughov presahne vsako leto, čeprav lahko v nekaterih turloughih ostane še nekaj manjše količine vode, ker so turloughi občutljivi na kratkotrajno ravnotežje relativno suhih ali mokrih let. 6. Kemična lastnost vode turlougha odraža kemične lastnosti izvora podzemne vode, ki je blizu zasičenosti s CaCO3. Delno se turlough polni tudi neposredno s padavinami. 7. Turlough nima površinskega vodnega odtoka, ampak se prazni skozi estavele, ki delujejo izmenično kot ponori ali izviri. Po Coxonovi so sprejete tri teorije nastanka turlougha (Coxon, 1987): 1. Depresija turlougha in podzemljski kanali so bili pred poledenitvijo korozijskega nastanka. Ledeniška naplavina je nato delno zamašila podzemljske kanale. Po koncu poledenitve podzemlje ni moglo več vzdržati večje količine vode. Voda je zato zalila kotanjo turlougha. 2. Depresija turlougha je ledeniškega nastanka. Ledeniki so odložili ledeniške nanose v kotanjo turlougha. Ledeniška naplavina je relativno tanka. 3. Po koncu poledenitve se je začela večja prepustnost za vodo. V južnem okrožju Galwaya, natančneje v Gort-Kinvarra nižavju, je večje število zaprtih depresij (vrtače in udornice) (Drew, 2001).Vrtače so do 15 m globoke in 50 m široke. Veliko je tudi udornic. Nekatere udornice imajo dostop do jam, nekatere pa so zapolnjene s kvartarnimi nanosi (Drew, 2004). Dvignjen svet v okrožju Roscommon (del zahodnega nižavja) je v čistem plastovitem apnencu z malo ledeniških nanosov. Kraške oblike, kot na primer vrtače in udornice, se zato lažje vidijo. Na obrobju tega dvignjenega sveta je tudi večje število kraških izvirov. Posebnost tega dela nižavja so nekatere vrtače, ki so nastale kljub večji debelini šote na tem območju. Kraški kanali, ki segajo do vodonosnika, obidejo slabo prepustne nanose šote (Hickey et al., 2002). So še zadnja kraška oblika nižinskega krasa. So preostanek stožčastih hribov, ki so ostali po korozijskem izravnavanjem okoliškega apnenca. Ko se je površje zniževalo in uravnavalo s procesi korozije in denudacije, so bolj odporni deli vmesnih slemen, ki so bili odporni proti razpadanju, ostali višji, v obliki osamljenih vzpetin. Humi v osrednjem nižavju in nižavju okrožja Cork (jugozahod Irske) so pogosto v obliki zaobljenih slemen (Williams, 1970). Vzpeti kras republike Irske se je razvil na planotah iz karbonskih kamnin, ki jih še ni načelo širjenje nižavja, kot je opisano zgoraj (Williams, 1970). Največja planota je na severozahodu okrožij Sligo, Cavan in Leitrim. Slemena Burrna prekrivajo sicer majhne površine, vendar so dobro raziskana. Najmanj raziskav je bilo opravljenih v vzpetem predelu Stradbally na severni planoti Castlecomer v okrožju Laois. Pokrajina vzpetega krasa je bolj zakrasela kot nižinski kras. Ponikalnice, jame, zaprte depresije, kraški izviri so številni, čeprav je tudi tu poledenitev pustila svoj pečat. Poledenitev je namreč preoblikovala oblike na apnencu tako, da niso povsem kraške, ampak tudi ledeniško–kraške, kot so to apnenčasti lašti (limestone pavements) (Williams, 1970). Planota Burren je omejena s strmimi pobočji, ki se lahko spuščajo pod kotom 25°, nadmorske višine planote pa lahko presežejo ponekod 300 m. Na skrajnem severozahodu Burrna, rt Black Head, se planota spušča neposredno v morje (Williams, 1970). Najvišja vrhova sta Slieve Elva (345 m) na zahodu Burrna ter Slieve Carran (327 m) na vzhodu. Vrhova Burrna sta v osnovi nastala kot strukturni relief (Williams, 1970). Dokaz o njegovem obstoju kaže primerjava strukturnih elementov z zaplatami namurijskih sedimentov (zgornji karbon) s strukturnimi elementi današnjega površja planote. Površje na vrhu Burrna kaže le nedavno zakrasevanje. Dokaz temu je slabo organiziran kraški sistem, ki celo omogoča delno mašenje podzemnih poti z ledeniško naplavino. Jame delujejo kot neodvisne pretočne poti. Po močnem deževju se različno zapolnijo z vodo. Četudi padavinska voda hitro prodre v podzemlje, voda le redko prodre globlje od 30–60 m, preden odteče skozi manjše stranske kanale. Izkopavanja so namreč pokazala, da se razpoke ne odpirajo dovolj globoko v podzemlje. Izvrtine so pokazale, da je pod globino 60 ali 70 m del apnenca brez vode. Pomanjkanje vode, značilno za Burren, je v popolnem nasprotju z osrednjim nižavjem, kjer apnenci skrivajo bogate vodne zaloge (Williams, 1970). Današnja stopnja zakrasevanja kaže, da sta celo največji kotanji Burrna, depresiji Carran in Caherconnell, nastajali 3 milijone let. Najverjetneje sta začeli nastajati kot vdolbini v poznem pliocenu, ko je bila prvič predrta odeja skrilavca. Nato pa sta depresiji nastali z zraščanjem  sosednjih kotanj. Depresiji sta ostajali aktivni, vse dokler so v depresiji tekli površinski tokovi s skrilavcev. Kasneje sta v času poledenitve depresiji postali pretežno neaktivni, kot rezultat delovanja ledu, ki je postrgal okoliške skrilavce, in vse odtlej je bil odstranjen glavni vir korozivne vode. Sočasno z razvojem depresij se je začelo tudi razširjanje nerazvite podzemne mreže. Kasneje je depresiji in podzemljske kanale zamašil ledeniški drobir. Današnja vodna aktivnost počasi odstranjuje glacio-fluvialni drobir iz nekaterih najstarejših jam, a vse jame brez vodnih tokov, bodo še vedno ostale zapolnjene z drobirjem (Williams, 1970). Največja koncentracija zaprtih depresij (vrtače in uvale) je v osrednjem in vzhodnem delu planote (Drew, 2001). Skupaj s številnimi manjšimi kotanjami dno 1500 zaprtih depresij presega 100 m2 (Drew, 2001). Površina 1/3 zaprtih depresij pa presega 1000 m2 (Drew, 2001). Zaprte depresije so manj pogoste na severu planote. Pobočja so tam bolj strma in depresije so tudi v bližini stika med apnenci in nekarbonatnimi kamninami. Le ¼ depresij je okrogle oblike, ostale so bolj oglate oblike. Na južni strani planote je več suhih dolin in vrtač. Vrtače so tudi na zahodni strani planote (Drew, 2001). Prevladujoča smer zaprtih depresij je vzporedna ali delno vzporedna s smerjo poteka ledu med zadnjo poledenitvijo. Ledeniška erozija je verjetno povečala in poudarila njihovo kotanjo (Drew, 2001). Apnenčasti lašti (limestone pavements), ki prekrivajo 20% planote Burren, so v čistem plastovitem apnencu. So ledeniško-kraška oblika, pri kateri je bila ledeniška erozija zelo intenzivna (Drew, 2001). Poleg laštov so za Burren značilne tudi mikrokraške oblike, največ v obliki žlebičev in škrapelj. Kraške oblike, ki so značilne za severozahodno kraško planoto, so podobne tistim na kraški planoti Burren. Najbolj značilne oblike so brezna, zaprte depresije, suhe doline ter lašti (limestone pavements). Severozahodna kraška planota je ledeniško manj preoblikovana in ni toliko znana po svojih oblikah kot planota Burren. To poglavje sem namenoma uvrstila, saj ugotavljam, da je bila poledenitev tisti poglavitni dejavnik, ki je vodila do pokrajinskih razlik v kraškem reliefu republike Irske. Apnence vzpetega krasa prekrivajo tanki ledeniški nanosi, ali pa jih sploh ne prekrivajo. Nasprotno temu pa so kraške oblike na apnencu nižavja skromne, ali pa popolnoma izostajajo. Pogosto so prekrite z različno debelino ledeniških nanosov s konca zadnje poledenitve, pred približno 15 000 leti. Prej obstoječi podzemni kraški kanali so bili zapolnjeni in zamašeni kot rezultat ledeniškega odlaganja v nižavju. To je preprečilo podzemno pretekanje in nadaljnje zakrasevanje apnencev. Posledično se je zato razvila površinska rečna mreža (Burke, 1998). Kljub temu so dokazi ledenih dob vidni v menjajočih se stopnjah v območjih vzpetega krasa. Na primer, kraška planota na severozahodu je ledeniško manj preoblikovana kot pa planota Burrna okrožja Clare. Podobno tudi apnenčasta območja nižavja izkazujejo različne debeline površinskih nanosov. Apnenci vzhodno od reke Shannon so izdatno prekriti z nanosi, ki lahko mestoma presežejo debelino 30 m. Nasprotno pa so ledeniški nanosi zahodno od reke Shannon tanki, 0.5–2.0 m, ali pa jih ni tam, kjer se pojavijo obsežni apnenčasti lašti. Kraške oblike so bolj izrazite v tem predelu apnenčastega nižavja (Burke, 1998). Prav tako obstaja različen nivo piezometra v višje ležečih apnencih ter v apnencih nižavja. Površinski odtok in podtalne vode lahko v strmo spuščajočih plasteh hitro odtečejo pod vplivom gravitacije ter tako povzročajo velik gradient podtalne vode. Nasprotno temu pa se plitvi piezometer pojavi v predelih nizkega reliefa, kot so to apnenčasta nižavja Irske. To lahko vpliva na tip površinskih oblik v višjem ležečem krasu in v nižinskem krasu. Kot na primer, suhe doline imajo boljše možnosti za razvoj v višjem ležečem krasu, saj ima strme hidravlične gradiente, nižinski kras pa ima nižji energijski gradient (Burke, 1998). Učinki geološke strukture se vidijo v obeh območjih, v vzpetem in nižinskem krasu. Vseeno pa je gubanje in prelamljanje najbolj vplivalo na razvoj krasa v apnencih na jugu Irske, bolj kot kjerkoli drugje. Strukturna deformacija apnencev je povezana z variskično orogenezo ob koncu karbonske dobe, pred približno 280 milijoni let. Vode so postopoma korodirale ob linijah šibkosti kamnine. S tem se je razvila obširna jamska mreža in kraške oblike na tem območju (Burke, 1998). Po Gamsovem kriteriju je v Sloveniji alpski kras najvišji skalnati kras nad zgornjo gozdno mejo (Gams, 2003). Zanj so značilna brezna, kotliči, konte in lašti (Gams, 1974). Ker takega alpskega krasa na Irskem ni, tega tipa krasa ne bom podrobneje obravnavala, saj ni primeren za primerjavo z irskim krasom. Osredotočila sem se le na nizki dinarski kras Notranjske in Dolenjske, saj se po nadmorski višini lažje primerja z nižinskim krasom Irske. Vrtače so za Dinarski kras najbolj značilne in pogoste kotanje (Gams, 2003). Po obliki prečnega profila so vrtače skledaste, lijakaste, vodnjakaste in kotlaste. So bolj široke kot globoke. Ta značilnost jih ločuje od brezen, ki so bolj globoka kot široka. Če je srednji premer ob zgornjem robu večji od globine, je vrtača, če je manjši, je brezno, čeprav je manj globoko kot vrtača. Pri nas je to razmerje običajno 1: 6 do 1: 10. Za nekatera območja so tipične majhne, nekaj metrov široke vrtače, drugje so široke 50 do 100 m in več (Gams, 2003). Na Dinarskem krasu so največje v polgolem ali pokritem planotastem gorskem svetu, tam, kjer je največ padavin. Take visoke kraške planote so Snežniško pogorje, Kočevske gore, Hrušica in Trnovski gozd. V Beli krajini so na nižjih, z debelo ilovico pokritih terasah plitve, majhne in bolj okroglaste, na višjem robu kotline pod Jugorjem pa precej večje vrtače (Gams, 2003). Čim manjše so vrtače, tem večja je lahko njihova teoretična gostota (Gams, 2003). Nanje bistveno vpliva sestava kamnine. Na pretrtih dolomitih navadno ni vrtač. Gosto so posejane na apnencih. V produ jih praviloma ni, gostejše in večje so na staropleistocenskih ali oligocenskih konglomeratih. Na drobno zrnatih, mestoma dolomitiziranih in močno rekristaliziranih apnencih je 15 vrtač/ km2 (Gams, 2003), v kompaktnih srednje do debelo zrnatih apnencih pa do 63/ km2 (Gams, 2003). Na slabo skladovitih mikritih jih je manj, 35/ km2, a so velike (Gams, 2003). Na gostoto vrtač vpliva tudi relief. Največ jih je na apneniških terasah, pokritih s tanko preperlino, najmanj na strmih pobočjih. Okvirne pogoje za nastajanje vrtač omejuje tudi podnebje. Ni jih v pasu permafrosta v mrzli klimi, ker voda ne more prenikati v tla. Ni jih tudi v aridni klimi, ker je izhlapevanje večje od padavin, in ni vodnega odtoka, ki bi odnašal raztopino (Gams, 2003). Najpogostejše so vrtače v humidnem zmerno toplem podnebju, kjer je korozijska fronta globoka. To pomeni stik dveh pasov; v vrhnjem sloju prevladuje korozija padavinske vode, v spodnjem pa tvorba sige. Vrtače so goste predvsem na visokem krasu, ker je tam specifični vodni odtok praviloma večji. Po nastanku  so vrtače lahko korozijske, udorne (nenadoma se udre skalnato površje, strop ali dno votline) in sufozijske (vrtače nastale s podtalnim spiranjem) (Geografija Slovenije, 1998). To je večja zaprta globel, ki je nastala z udorom oz. s krušenjem stropa nad kraško jamo (Enciklopedija Slovenije, 2000). Zaradi raztaplanja kamnine se znižuje površje nad jamo, jamski rov pa se zaradi krušenja stropa veča navzgor. Ko postane strop pretanek, se zruši. Udornica je okrogle ali ovalne oblike s strmimi ali navpičnimi stenami, ki v premeru meri od več 10 do 100 m (Enciklopedija Slovenije, 2000). Udornice se pojavljajo v vseh predelih krasa (Stepišnik, 2003). V Sloveniji so najbolj pogoste na pretočnem krasu, v zaledju večjih kraških ponikalnic. Večje skupine udornic so v porečju kraške Ljubljanice med Pivško kotlino, Cerkniškim poljem in Ljubljanskim barjem, delih Krasa in v Matarskem podolju (Stepišnik, 2003). Udornice so pogoste na robu kraškega polja, kjer so ponikalnice izdolble velike votline (Geografija Slovenije, 1998). Taki primeri so severni rob Planinskega polja, zahodni rob Cerkniškega polja. Domneva se, da se udornica razvija z odpadanjem kamna od sten začetnega brezna, in s sprotno korozijo grušča v dnu vodne jame (Geografija Slovenije, 1998). Največje udornice imajo po več milijonov m3 prostornine (Laška kukava v Logaškem ravniku skoraj 3 m3). Po slovenski kraški terminologiji so uvale skledaste vdolbine, ki so manjše od kraškega polja, in večje od vrtač. Po nastanku, obliki in velikosti je uvala prehodna oblika med vrtačo in kraškim poljem in je ni mogoče uvrstiti med kraško polje ali vrtačo (Enciklopedija Slovenije, 2000). Dno je vrtačasto, golo ali prekrito s prstjo ali drugimi nanosi. Obod je nepravilne oblike. Največ uval je na nižjih kraških planotah med kopastimi oz. stožčastimi vzpetimnami. Pogoste so v Dolenjskem podolju in v Suhi krajini (Geografija Slovenije, 1998). Med uvale sodijo tudi presihajoča jezera ob Zgornji Pivki. Na uvalo pogosto kaže tudi ime dol (Brezovi, Rožni dol) (Enciklopedija Slovenije, 2000). Je najnazornejši primer kontaktnega krasa (Geografija Slovenije, 1998). Slepa dolina je sestavljena kraška oblika, ki nastane na prehodu vodnega toka s površja v kraško podzemlje (URL: http://e-lookout.com/slepe_doline.htm). Sestavlja jo rečna dolina s stalnim vodotokom na neprepustnih kamninah, ki se na apnencu, prekritem s plastjo slabo prepustne naplavine, razširi, in nato nenadno, slepo sklene s strmim polkrožnim amfiteatralnim pobočjem nad ponorno jamo, ali breznom, kamor ponikne vodotok (URL: http://e-lookout.com/slepe doline.htm). Pod strmimi pobočji, kjer se slepa dolina konča, so navadno ponori (Gams, 1973). Slepe doline se podaljšujejo in širijo s krušenjem sten nad ponori (Geografija Slovenije, 1998). Nekatere slepe doline so prave soteske (npr. Reke pred Škocjanskimi jamami, dolga 4 km). Druge pa imajo na koncu plitev obod in široko uravnano dno. Največji niz takšnih slepih dolin je na južni strani Brkinov (Gams, 2003). Večje so tam, kjer je potok prodonosen in ima nižjo celokupno trdoto. Tak primer slepih dolin sta Brezoviška dolina in Odolina. Slepe doline se pojavljajo tudi drugod po Sloveniji, največji med njimi pa sta Vremska in Temeniška slepa dolina (URL: http://e-lookout.com/slepe_doline.htm). Je dolinasta oblika na krasu, brez stalnega površinskega vodnega toka (Gams, 1973). Po nastanku in obliki so suhe doline lahko zelo različne. Glede na površinski vodni tok (Gams, 1973) ločimo delno suhe doline (površinski vodni tok je v delu doline) in polsuhe doline (površinski vodni tok se pojavlja občasno). V zahodni Suhi krajini je veliko neenakomerno širokih suhih dolin. Nastale naj bi ob površinskem odtekanju vode proti Krki. Površinski tok je nato presahnil (Gams, 2003), kasneje pa so jih drugi procesi (tektonika) bistveno preoblikovali. Čepovanska suha dolina je nastala, ko je skozi njo tekla zgornja Idrijca, preden je tektonika ob idrijski prelomnici raztrgala stratigrafske pasove za 4 km (Geografija Slovenije, 1998). Kadar se združita zatrepna in slepa dolina, nastane posebna oblika rečne doline z izviri na eni strani in ponori na drugi, odtočni strani (Gams, 2003). Pomeni rečno dolino s kraškim dotokom in kraškim odtokom in je ne moremo prištevati k uvali ne h kraškemu polju. Tipični primer kraške doline je Rakov Škocjan. Da ne prihaja do zamenjav v terminologiji se kraška dolina imenuje kot zaprta dolina (Gams, 2003). Ime kraško polje izvira iz slovanskega jezika (Gams, 2003). Ime se je mednarodno uveljavilo, le da neslovanski narodi imenujejo kraško polje samo z eno besedo, polje. V tujini kraških polj ni v nekaterih tipih krasa, oz. so redka in slabo razvita kot na Dinarskem krasu v zaledju Jadranskega morja (Gams, 2003). Med najbolj izrazitimi in znanimi na svetu so na Notranjskem. Za kraško polje so bistveni naslednji dejavniki, ki pa niso nujno tipični (Gams, 1973): 1. Najmanj pol kilometra široko ravno dno. S tem se izločijo dolge, vendar ožje slepe ali suhe doline z ravnim dnom. 2. Sklenjen višji obod, ki je lahko tudi na nekaterih mestih visok le nekaj metrov nad robom ravnine. Odprtih polj tako ni. 3. Večji ali manjši del polja je ravnica. Obdelovalna zemlja je največkrat na naplavini ali debeli prsti na višjem, sušnem obrobju polja. Dno polja je običajno poplavljeno in nerodovitno. Polja se med seboj zelo razlikujejo, zato je bila narejena hidrološka klasifikacija glede na način pritekanja in odtekanja voda na polje (Gams, 2003). Poleg tega pa lahko po nastanku polja razdelimo v naslednje skupine (Gams, 2003) : 1. Robno polje; pritočno-ponorniško polje: je na stiku vododržnih in kraških kamnin, navadno na stiku dolomitov in apnencev. Kotanja se pojavi šele niže ob reki. Površinski pritoki prihajajo z vododržnega sveta, ki na kraškem polju poniknejo. Periodično poplavljajo. Takšna primera sta Grosupeljsko, Babno in Logaško polje. 2. Pretočno polje; prelivno ali izvirno-ponorniško polje: kraški izviri so na eni in ponori na drugi strani. Neprepustne ali polprepustne kamnine na dnu polja delujejo kot jez. Na površju se podzemljske vode zato dvignejo na pritočni strani in se površinsko prelijejo čez dno. Na drugi strani na robnem apnencu pa zopet poniknejo. Primer je Planinsko polje. 3. Polje v piezometrični gladini; izvirno-ponorniško polje zajezenega krasa: polje je v epifreatični coni. Dno ima blizu piezometričnega nivoja, zato se podzemeljski pretoki v njem dvignejo ali ostanejo na površju. Piezometrični nivo vzdržujejo reke, neprepustni sedimenti ali morska gladina na odtočni strani. Take značilnosti kaže Globodol. 4. Periferno, obrobno polje; raztočno-ponorniško polje: dno ima večjo zaplato neprepustnih sedimentov, od koder se vode sredobežno raztekajo na robne apnence in v njih ponikajo v bolj ali manj ločenih, slepim dolinam podobnih kotanjah. Mestoma periodično poplavljeno. Delno je takega značaja Kočevsko polje. 5. Suho polje: Dobropolje, ki ga ob izredni poplavah podaljšana Rašica zalije na severozahodnem robu. Takrat dobi vlogo pritočno-ponorniškega polja; v takšnih razmerah je nastal tudi s podnaplavinsko in robno korozijo njegov na začetku razširjeni del s prodno nasipino Rašice. Cerkniško polje je sestavljenega tipa in v njem najdemo izvirni, pretočni in ponorniški del. Zelo staro in še vedno nedorečeno vprašanje je vloga tektonike pri nastajanju kraških polj. Zagovorniki tektonskega nastanka kotanje so navajali prelome, ki prečkajo polje (Gams, 1974). Dinarske kraške gmote so tektonsko povsod gosto prelomljene, ti prelomi so navadno starejši od reliefa. Neizpodbitno je, da so polja navezana na določene geološke strukture (Gams, 1974). Literatura navaja po legi v tektonski sestavi še sinklinalna, antiklinalna in monoklinalna polja (Gams, 2003). Posebna geotektonska predispozicija je povsod pripomogla k združevanju pritokov vode, kar pa je bistveno za polja. Tektonsko razlago nastanka kraškega polja je mogoče podkrepiti z ostanki terciarnih sedimentov. Prvi primer je pri Šalki vasi severno od Kočevja. Sedimenti (skrilavci, konglomerati, peščenjaki) so v lijakasti kotanji. Na globini čez sto metrov se kotanja končuje z zgornje miocenskimi sedimenti. Drugi primer je pri Kanižarici, kjer je nekaj km2 obsežna zaplata pliokvartarnih sedimentov (Gams, 2003). Naplavna ravnica na kraškem polju omogoča posebne geomorfološke procese. To sta robna in talna korozija. Prva deuje na robu ter širi kotanjo, medtem ko talna korozija deluje pod naplavino in jo poglablja (Gams, 2003). Če bi bila naplavina povsod neprepustna, kot so trdili nekateri, bi skalno podlago dolgo ščitila pred zniževanjem. Kotanja bi morala tako izginiti, saj se obrobje polja neprestano znižuje zaradi korozije padavinske vode (Gams, 2003). Poseben pomen imajo naplavine iz glacialnega, fluvioglacialnega, fluvioperiglacialnega ali periglacialnega kvartarnega gradiva (Gams, 2003). V pleistocenu je voda zaradi intenzivnega mehaničnega krušenja skal in večjega vodnega pretoka več naplavljala, kot je naplavine lahko odnesla v podzemlje. Ponori so se zasipali, poplave so bile dolgotrajnejše ali pa je voda občasno dno tudi ojezerila. Po zadnji ledeni dobi se stari požiralniki spet odpirajo izpod naplavine (Gams, 2003). Presihajoča Pivška jezera so občasno zalite kraške depresije. So poseben hidrološki pojav zahodnega dela kraškega masiva Javornikov (Petrič, Kogovšek, 2005). Za celotno območje je značilna povezava med podzemnimi in površinskimi vodami. Ob močnejših in dolgotrajnejših padavinah se nivo podzemne vode dvigne in visoke kraške vode preplavijo večje ali manjše depresije, kjer nastanejo Pivška jezera. Nekatera se pojavijo dokaj pogosto in imajo vodo tudi do pol leta, večinoma pa se bolj redko pojavijo ali pa zalita samo izjemoma, v času močnejših poplav (Petrič, Kogovšek, 2005). Pivška jezera so tudi posebni ekotopi s preteženo mokrim dnom in temu primerno vegetacijo in živalstvom (Gams, 2003). Porečje Pivke se deli na Zgornjo in Spodnjo Pivko (Šebela, 2005). Zgornja Pivka zajema pokrajino južno od Prestranka, kjer prevladujejo karbonatne kamnine. Značilen je kraški vodni režim, podzemljski in površinski. Spodnja Pivka je zgrajena iz pretežno flišnih kamnin in zajema pokrajino severno od Prestranka. Pokrajina Zgornje Pivke je tektonsko zelo aktivna. Pivška jezera Zgornje Pivke so razvita v zgornjekrednih apnencih in so od nariva Snežnika oddaljena 0.5-4 km proti SV (Šebela, 2005). Večinoma jezer leži ob Selškem prelomu. Jeredovce, Krajnikov dol, Petelinjsko in Palško jezero so od Selškega preloma oddaljena 2-4 km proti SV. Večina kotanj ima oster pregib med dnom in pobočji (Šebela, 2005). Ožje območje presihajočih Pivških jezer je zgrajeno v dobro zakraselih krednih apnencih. Ti apnenci so dobro prepustni s kraško-razpoklinsko poroznostjo (Petrič, Kogovšek, 2005). Prsti je malo in je pogosto nezvezna, zato je površje ponekod kamnito. Padavine s površja neposredno prenikajo v vertikalni smeri skozi razpokane, zakrasele apnence vadozne cone globlje v kras. V stalno zaliti coni vodonosnika pa se vode raztekajo v različnih smereh proti izvirom na obrobju kraškega masiva (Petrič, Kogovšek, 2005). Na apnencih so odložene kvartarne aluvialne naplavine. So relativno slabše prepustne. Ob njih se ob visokem vodostaju, ko se gladina podzemne vode dvigne nad nivo kontakta, pojavijo občasni kraški izviri, iz katerih voda napaja površinski tok reke Pivke. V daljših obdobjih brez padavin se nivo podzemne vode spusti pod prelivni rob in izviri presušijo. Voda Pivke izginja v podzemlje skozi številne ponore v strugi (Petrič, Kogovšek, 2005). Neke vrste občasni kraški izviri so tudi presihajoča Pivška jezera (Petrič, Kogovšek, 2005). Te kraške depresije v zahodnem robu Javornikov so večinoma suhe in nivo kraške vode je globlje v podzemlju. Po močnejših ali dolgotrajnejših padavinah pa začne nivo naraščati in lahko ob ugodnih razmerah doseže tudi dno kotanj. Ob nadaljnjem naraščanju podzemna voda skozi razširjene razpoke ali kraške kanale v dnu ali na pobočju izteka na površje, kotlaste vrtače se začnejo polniti z vodo in nastajajo jezera. Z upadanjem nivoja podzemne vode pa se jezera začnejo prazniti in voda se spet izgublja v kraške kanale in razpoke, tudi v tiste skozi katere je prej prihajala na površje. Pivška jezera niso kraška polja, ker so manjša od večine kraških polj. Gre za kraške depresije, plitve uvale z ravnim dnom, ki so občasno zapolnjene z vodo (Šebela, 2005). Gams (2003) je Pivška jezera opisal kot različno velike uvale ali razširjene doline, ki obdobno ojezerijo. Med vsemi 17 Pivških jezer bi med kraško polje lahko uvrstili le največje Palško jezero. Ob obilnem deževju novembra leta 2000 se je njegova površina skoraj za dvakrat povečala na 2 km2, prostornina vode pa za trikrat. Jezera se razlikujejo po velikosti, nadmorskih višinah in po času trajanja (Petrič, Kogovšek, 2005). Večinoma so aktivna samo kratek čas ob najvišjem vodostaju, najdlje pa se voda zadržuje v najnižjem Petelinjskem jezeru, ki ima vodo skoraj polovico leta. Največje je Palško jezero s površino več kot 1km2. Zbere lahko tudi več kot 1.5 milijona m3 vode (Petrič, Kogovšek, 2005). Po močnejšem dežju vre voda na površje predvem na vzhodni strani. Najmočnejši je izvir (estavela) iz Matijeve jame, ki ob visokih vodah deluje kot izvir, ob nizkih vodah pa lahko nivo podzemne vode opazujemo globlje v jami. Palško jezero je povprečno suho okrog ¾ leta. Ostala jezera so precej manjša, pojavijo se bolj redko oz. je obdobje, ko so zalita z vodo, krajše. Nekatera med njimi so aktivna samo ob izjemno visokih vodostajih. Take razmere so nastopile v novembru leta 2000. Posebne geološke razmere v dolini Zgornje Pivke omogočajo pogosto pojavljanja vode v globelih z dnom na relativno nizkih nadmorskih višinah. Presihajoča jezera nastajajo v 17 globelih. Dejavniki, ki vplivajo na pogostost in trajanje posameznega jezera, so (Kovačič, Habič, 2005): bližina gladine kraške podtalnice; nadmorska višina dna globeli; relativna višina in horizontalna oddaljenost od struge Pivke; velikost napajalnega zaledja; prevotljenost kraškega zaledja in odtočnega območja jezera; količina padavin v določenem časovnem obdobju. Pivška jezera in turloughi so zelo podobna. To so kraške depresije podobnih velikosti v obliki vrtač ali uval z ravnim dnom. Nahajajo se na območju dobro zakraselega čistega apnenca z veliko količino padavin (nad 1000 mm). Napajanje je odvisno od količne padavin in podzemnih povezav. Razlike so v naplavini, ki je pri turloughih ledeniškega nastanka, pri Pivških jezerih pa aluvialnega. Ker so turloughi delno tudi ledeniškega nastanka se imenujejo ledeniško-kraška oblika. Tektonika ni bila bistvenega pomena za nastanek turloughov, Pivška jezera pa ležijo ob tektonsko aktivnem Selškem prelomu. Pivška jezera so zalita z vodo le kratek čas, v času najvišjega vodostaja. Pri turloughih pa je napajanje bolj pogosto, vsako jesen in zimo. Poleti lahko ostane še nekaj vode v nekaterih turloughih. Pri obeh primerih pa gre za mokrišča, ki so pomemben habitat za floro in favno. Gre za osamljeno vzpetino iz karbonatne kamnine v obliki griča, ki se dviga iz uravnanega površja (ponavadi kraškega polja, kraške uravnave). Vzpetina je korozijski ostanek sredi korozijske uravnave, zato se hum imenuje tudi osamalec (Mihevc, 2006). Večina kraških polj v Sloveniji ima kak hum, npr: Jakovica na Planinskem polju, Gorica in Otok na Cerkniškem polju. Na južnem koncu Radenskega polja je 68 m visok osamelec Kópanj. Je najlepši primer huma v Sloveniji (Geografija Slovenije, 1998). Za nastanek kraškega ravnika je pomembna dolgotrajna gladina kraške vode nizko pod površjem (Gams, 2003). To je posledica tektonske stabilnosti terena. Pospešuje ga naplavljanje rečnega nanosa s hribov. Če so ravniki danes višji, jih je dvignila tektonika, ali pa je zaradi erozije popustil neprepustni obod kotanje. Ko procesi razkrajanja razčlenijo ravnike, postanejo ravniki planote (Gams, 2003). Največji ravnik je Črnomaljski ravnik v Beli krajini. Alpskega krasa ni, je samo vzpeti kras in zanj značilne oblike (brezna, zaprte depresijevrtače, uvale in suhe doline). podobnost: 1. lašti v vzpetem svetu pokrajine Burren in na severozahodni kraški planoti. 2. planota Burren: podobna nadmorska višina, vrtače, jame. Osrednje nižavje, apnenčasta sinklinala na jugu Irske. oblike nižinskega krasa: kraške oblike so manj pogoste in izrazite. Pogosto prekrite pod različno debelino ledeniških nanosov. Oblike so korozijska jezera, udornice, turloughi, vrtače, humi. Ni kraških polj. Značilnosti nižinskega krasa: obsega ¾ republike Irske. Majhne nadmorske višine in položna pobočja. Različno debeli ledeniški nanosi, na zahodu so razmeroma tanki (0.52m), proti vzhodu pa so bolj debeli (do 30m). Kjer so tanki, so kraške oblike (vrtače, udornice). Na bolj debelih nanosih osrednje Irske in na vzhodu je razvita rečna mreža. Tipični primer nizkega, pokritega krasa. Veliko kraških oblik je neopaznih. Nižinski kras je manj zakrasel od vzpetega krasa. Turloughi primerljivi s Pivškimi jezeri. Pogostost ojezeritve turloughov je večja in dolgotrajnejša kot pri Pivških jezerih. Ni vpliva tektonike kot pri Pivkih jezerih. Alpski kras in zanj značilne kraške oblike (brezna, kotliči, konte, lašti). podobnost: 1. lašti v alpskem svetu, najbolj izraziti na Kaninskih podih. Na dinarskem krasu jih ni. 2. planota Kras: podobna nadmorska višina, vrtače, jame. Ni polno razvitih laštov. Nizki dinarski kras Notranjske in Dolenjske. oblike nizkega dinarskega krasa: večja pestrost in zgoščenost različnih kraških oblik: vrtače, udornice, suhe doline, slepe doline, kraška dolina, humi, kraški ravniki, kraška polja, uvale. značilnosti dinarskega krasa: obsega 2/3 vsega krasa v Sloveniji. Višje nadmorske višine. Ni ledeniških naplavin kot na Irskem. Nizki kras Notranjske in Dolenjske. Kraške oblike: vrtače, uvale, kraška polja, humi, ravniki. Primer nizkega, plitvega krasa. Na kraških poljih so naplavine fluvioglacialnega in periglacialnega kvartarnega gradiva. Na krasu nizke Dolenjske so pliokvartarni ilovnati, glinasti in peščeni sedimenti. Primer pokritega krasa Dolenjskega podolja. Dinarski in alpski kras oba dobro zakrasela. Pivška jezera primerljiva s turloughi. Ni ledeniške naplavine kot pri turloughih. Pivška jezera so obdana z višjim svetom, turloughi ne. Primerjava krasa med republiko Irsko in Slovenijo je pokazala podobnosti in razlike. V obeh državah je kras z naravnovarstvenega vidika zelo pomemben in določene kraške oblike so podobne. Razlik v krasu je mnogo več kot podobnosti. Z analizo naravnogeografskih značilnosti Irske sem ugotovila, da je imela kontinentalna poledenitev pri današnjem krasu na Irskem največji vpliv, saj lahko nekatere kraške oblike imenujemo tudi ledeniško-kraške. Ledeniška erozija in ledeniško odlaganje sta na široko preoblikovali obstoječi relief. Ledeniška erozija je bila še posebno izrazita v vzpetem krasu. Ledeniški material se lahko vidi v številnih morenah, drumlinih in eskerjih v osrednji Irski, v Sloveniji eskerjev ne najdemo. Stopnja do katere so bili apnenci izpostavljeni ledeniški eroziji in odlaganju je med nižinskem in vzpetem krasu povečala razlike. Ledeniški nanosi se zato razlikujejo po debelini. Vzpeti kras na planoti Burren je praktično brez nanosov, v nižinskem krasu pa so ponekod nanosi na zahodu nižavja tanki do 2 m, na vzhodu pa do 30 m. To je bilo pomembno za izraznost kraških oblik. Kjer je bila debelina tanka, so nastali turloughi, vrtače in udornice. Tam, kjer je debelina debela, pa se je razvila rečna mreža. Kraške oblike, kot na primer vrtače, udornice so zato redke, večina so prekrite. To je primer pokritega krasa. Zato ni toliko pestrih in zgoščenih kraških oblik kot v Sloveniji. Poledenitev je bila v Sloveniji drugačna. Prevladovala je alpska poledenitev, ki je bila najbolj dejavna v alpskem svetu in njegovem krasu. Alpskega krasa na Irskem ni. Zanimiv je pojav „limestone pavements” ali apnenčasti lašti. So razpoznavni znak na kraški planoti Burren, na nadmorski višini, ki komaj preseže 300 m. V Sloveniji so najbolj znani lašti na Kaninskih podih, na kar 2200 m nadmorske višine, v dinarskem krasu pa tako oblikovanih laštov ni. Ledeniški nanosi niso tako obsežni kot na Irskem, v glavnem so najpogostejši v alpskem svetu. V dinarskem krasu je bila poledenitev omejena na najvišja območja visokih kraških planot Trnovskega gozda in Snežnika. Naplavine na kraških poljih so tudi iz fluvioglacialnega in periglacialnega kvartarnega gradiva. Nekateri stari požiralniki se po pleistocenu ponovno odpirajo izpod naplavine. Za lažjo primerjavo krasa glede na nadmorsko višino reliefa sem se osredotočila na irski nižinski kras in na nizki Dinarski kras Notranjske in Dolenjske. Nižinski kras obsega ¾ republike Irske, nadmorske višine so majhne (med 60 in 120 m) in pobočja so položna. Dinarski kras pa obsega 2/3 vsega krasa v Sloveniji. Kljub temu, da je Notranjski kras na višji nadmorski višini, pa se v obeh primerih pojavljajo zelo podobna presihajoča jezera. To so turloughi v nižinskem krasu zahodnega nižavja Irske in Pivška jezera na Notranjskem. Turlough v irščini pomeni suho jezero in je iztopajoči pojav v zahodnem nižavju Irske. Presihajoča jezera so manjše in plitve kraške depresije ovalne oblike, najpogosteje uvale ali vrtače, ki obdobno ojezerijo. Podzemno polnjenje turlougha poteka skozi estavele, ki delujejo kot izvir ali ponor. Polnjenje poteka hitrejše in je pogostejše kot v Pivških jezerih, kjer se nekatera manjša jezera pojavijo bolj redko oz. je obdobje, ko so zalita z vodo, krajše. Nekatera med njimi so aktivna samo kratek čas, ob izjemno visokih vodostajih. Take razmere so nastopile novembra leta 2000. Ob močnejših in dolgotrajnejših padavinah namreč nivo podzemne vode dvigne in napolni dno kotanj. Najdlje se voda zadržuje v najnižjem Petelinjskem jezeru, ki ima vodo skoraj polovico leta. Palško jezero pa je lahko suho ¾ leta. Ob tem se postavlja vprašanje ali bi lahko turloughe in Pivška jezera imenovali kraška polja. Ne glede na to, da so nekateri avtorji (Martel, 1897; Hickey, 2004) zagovarjali to možnost zaradi njihovega periodičnega poplavljanja in podobne morfologije, pa drugi avtorji (Williams, 1970, Coxon, 1987, Gunn, 2005) to zanikajo. Razlik je veliko več kot podobnosti. Velikost najmanj 1 km2, vpliv tektonike, višji okoliški svet so le nekatere značilnosti kraških polj, ki v turloughih niso prisotne. Tudi Pivška jezera so manjša. Gams (2003) navaja, da so različno velike uvale ali razširjene doline z ravnim dnom, ki obdobno ojezerijo. Le Palško jezero bi zaradi njegove površine lahko imenovali kraško polje. Ob izjemno visokem vodostaju novembra leta 2000 se je njegova površina skoraj za dvakrat povečala na 2 km2, prostornina vode pa za trikrat. Največje kraško polje s površino okoli 100 km2 pa je Kočevsko polje. V turloughih se nahaja tudi tanka ledeniška naplavina, zato so turloughi tudi ledeniško-kraška oblika. V Pivških jezerih tega ni, so le slabo prepustne kvartarne naplavine. V obeh primerih pa je kraška depresija v čistem apnencu, ki je dobro zakrasel. Turloughi in Pivška jezera se nahajajo tudi v območju z veliko količino padavin, tako da se kraške depresije delno polnijo tudi s padavinami. Turloughi so mokrišča, pomemben habitat za floro in favno, v poletnem času, ko turloughi presahnejo so pomembni za pašo drobnice. Prav tako so Pivška jezera pomemben ekotop z mokrim dnom in temu prilagojenim rastlinstvom in živalstvom. S tem lahko zaključim, da so turloughi in Pivška jezera zelo podobna. Irski kras je razvit v zgornjem paleozojskem apnencu, v nizki nadmorski višini in oceanskem podnebju. Pozimi ni zmrzali na krasu. V pleistocenu je bil večji del krasa prekrit z ledom, danes pa ga prekrivajo ledeniški nanosi. Apnenec je na površju le na planotah Burren in severozahodni kraški planoti in ponekod v zahodnem nižavju. Značilna sta dva tipa krasa. Nižinski kras prekrit z morenskim gradivom in marsikje šoto. Razvito je predvsem podzemno pretakanje. Drugi tip je kras planote Burren, kjer so najznačilnejša oblika „limestone pavements”(lašti). Posebnost irskega krasa so še turloughi v zahodnem in osrednjem nižavju. Bistvene so razlike v pokritosti in manjšemu številu ter pestrosti kraških oblik. Ni kraških polj. Slovenski kras je večinoma razvit v mezozojskem apnencu. Malo je tudi paleozojskega in terciarnega apnenca. Kras je na višjih nadmorskih višinah in v zmernotoplem ter gorskem podnebje. Pozimi je pogosta zmrzal v kraških depresijah dinarskega krasa. Poledenitev v pleistocenu je bila v glavnem omejena na Alpe. Značilni so trije tipi krasa. Alpski kras nad zgornjo gozdno mejo, dinarski kras in osamljeni kras v SV Sloveniji. Največ je dinarskega krasa. Zanj so značilna dobra pokritost in številne in pestre kraške oblike. Dinarski kras nima ledeniških nanosov. Med kraškimi oblikami so najbolj značilna in znana kraška polja. V nizkem dinarskem krasu so občasno zalite depresije Pivška jezera.