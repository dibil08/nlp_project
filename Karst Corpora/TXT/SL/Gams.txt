Ivan Gams   Kras v Sloveniji - v prostoru in času
Ivan GAMS 	KRAS V SLOVENIJI V PROSTORU IN ČASU		Založba ZRC, ZRC SAZU	Uredil	Martin Knez	Jezikovni pregled	Sonja Likar	Prevod		Oblikovanje in likovno-grafična ureditev	Milojka Žalik Huzjan	Kartografija	Iztok Sajo	Fotografije	Ivan Gams 	in 	Franjo Drole 107 Jurij Hajna 57, 118, 244, 277 Jože Gustinčič		 254, 255 Martin Knez 9, 10, 43- 45, 74, 85, 139, 166, 168, 169,		179, 183, 195, 207, 212-215, 256, 294, 298, 303, 308, 315, 327,		328, 339, 341, 342, 348, 364, 365, 368, 373, 393 Postonjska jama		266- 271, 297, 299 Franci Sluga 392 Goran Trgovčevič 396		Alojz Troha 94, 102, 109, 113, 290, 292, 293 		Nadja Zupan Hajna 272	Založila	Založba ZRC, ZRC SAZU	Za založnika	Oto Luthar	Glavni urednik	Vojislav Likar	Tisk	Littera picta, d.o.o., Ljubljana	Izid knjige so finančno podprli	Ministrstvo za šolstvo, znanost in šport Republike Slovenije		Slovenska akademija znanosti in umetnosti		Postojnska jama d.d., Postojnavse pravice pridržane. Noben del te izdaje ne sme biti reproduciran, shranjen ali prepisan v kateri koli obliki oz. na kateri koli način, bodisi elektronsko, mehansko, s fotokopiranjem, snemanjem ali kako drugače, brez predhodnega pisnega dovoljenja lastnikov avtorskih pravic copyrighta.
Ivan GAMS Kras v Slovenijiv prostoru in časuKnjiga je posvečena vsem raziskovalcem kraškega podzemljaLJUBLJANA 2003

Vsebina    Predgovor 	7Uvod 		91.	Od kamna in Krasa do krasoslovja kot paradnega konja slovenske znanosti 	11	Od kamna do Krasa	11	Od Krasa do krasoslovja	17	Pojem krasa se še vedno širi	232.	Kraška hidrografija 	29	Človek in voda na krasu	29	Vpliv kamnine na vodno prepustnost	34	Hidrografska conalnost	38	Teorije o pretakanju vode na krasu	48	Še o splošni značilnosti pretakanja vode na krasu	51	Cestni in železniški predori, ki razkrivajo vodne razmere v gorovjih	633.	Kras je delo kraških procesov, a katerih  	65	Kras je kemični laboratorij	65	Majhne razlike v koroziji povzročijo v milijonu let velike votline in kotanje	77	Lehnjakotvornost kot posledica posebnih razmer	824.	Jame, v katerih so nekdaj videli vhod v strašno podzemlje, 	danes pa v njih iščejo razvedrilo, zdravje in nova spoznanja 	91	Jama in človek v starejši zgodovini	91	Raziskovanje jam po svetu in pri nas	106	Nastanek jam in jamskih oblik	112	Kapniki od pojmovanja, da so okamnela bitja, do spoznanja, 	da so priče okamnelih tisočletij	131	Jama kot posebno okolje	149	Jamsko živalstvo	1545.	Kras kot reliefna posebnost 	157	Drobne kraške oblike	157	Sto let prepira o nastanku vrtač, da o imenu ne govorimo	166	Od kod dolinaste oblike na krasu in ime kontaktni kras	185
	O kraškem polju, ki ga ljudstvo imenuje dolina, tujina pa polje, 	ker ji dolina pomeni vrtačo	195	Kraške oblike kot delo kombiniranih časovno in krajevno spremenljivih 	geomorfoloških dejavnikov	200	Še beseda ali dve o netipičnem, a prevladujočem površju zunaj kraških kotanj	2026.	Človek spreminja kras 	207	Trebež po kraško ali človek spreminja polgoli kras v pokriti	207	Od kraške pustinje do gozdnate pokrajine	219	Kraški turizem - želje in resničnost	231	Posebnosti varstva okolja na krasu	2377.	Splošni pogoji za razvoj krasa v geološki preteklosti 	2418.	Regionalni pregled krasa v Sloveniji 	253	Kras, ki je dal svetovnemu krasu ime in obličje	253	Kras Postojnske kotline	290	Visoke robne kraške planote	311	Potočansko, Notranjsko podolje in njegov severovzhodni obod	321	Fluviokras in kras med Ljubljanskim barjem in Ribnico	361	Kras Kočevskega in zahodne Suhe krajine	370	Kras in fluviokras nizke Dolenjske	384	Kras alpskega visokogorstva	411	Osamljeni kras in fluviokras drugje po Sloveniji 	440	Pregled krasa v Sloveniji	461Literatura 	465Summary Karst in Slovenia	487Seznam krasoslovnih terminov	493Seznam turističnih in drugih pomembnih jam	497Seznam ilustracij	499
PREDGOVOR     Leta 1974 je pri Slovenski matici izšel dotlej najobsežnejši monografski opis krasa z ugotovitvami svetovne in naše znanosti. Čez dobri dve leti je bila knjiga z naslovom Kras razprodana. Zadnja štiri desetletja so naši jamarji odkrili na tisoče novih jam in brezen in v njih veliko kilometrov novih hodnikov, potapljači so za sifoni preplavali čez deset kilometrov novih rovov in slovenska znanost se je, upoštevaje tudi razvoj svetovnega krasoslovja, dokopala do mnogih novih spoznanj. Zato je bilo treba knjigo iz leta 1974 temeljito obnoviti in dopolniti. V njej je povsem nespremenjenih le malo odstavkov iz prve izdaje. Prvi, analitski del je najmanj spremenjen in je ohranjen zato, da nekaterih spoznanj ne bi bilo treba ponavljati pri bistveno razširjenem in povsem na novo zastavljenem regionalem opisu krasa na Slovenskem. V primerjavi s Krasom iz 1974. tu obravnavamo le kras v Sloveniji, najbolj značilne tuje kraške pojave pa le omenjamo.    Geografska imena v besedilu so povzeta po zbirki kart v merilu 1  50.000 iz Atlasa Slovenije, ker je najbolj razširjen med državljani. Na teh kartah je označenih veliko jam, ki jih omenja ta knjiga, in še precej drugih.    Beseda kras je ponekod napisana z veliko, drugod z malo začetnico. To ni napaka. V prvem pomenu je Kras pokrajinsko, torej lastno geografsko ime, v drugem pa občno ime. Zato pišemo z veliko začetnico tudi dele Krasa, tudi kadar pripadajo temu ali onemu naselju, npr. Divaški, Sežanski, Komenski Kras in podobno. Pisan z malo začetnico, divaški kras, pomeni posebno oblikovanost krasa v območju naselja Divača kras gostih vrtač udornic, brezstropnih jam ipd.. Z veliko začetnico so zapisana imena, kot so se ustalila v slovenski regionalni geografiji in geomorfologiji, a le če so znane meje ozemlja npr. Dinarski kras, Notranjsko podolje, sicer ne alpski kras.    Pri nastajanju te knjige je sodelovalo mnogo ljudi, ki se jim zahvaljujem za pomoč, zlasti akademiku dr. Andreju Kranjcu in dr. Andreju Mihevcu z Inštituta za raziskovanje krasa ZRC SAZU za njune pripombe k prebranemu rokopisu. Oddelku za geografijo FF in njegovim kartografom velja moja zahvala za prvo izdelavo nekaterih v knjigi objavljenih risb, v njegovem fizičnogeografskem laboratoriju je nastalo mnogo vodnih in drugih mehaničnih analiz. Zahvala velja tudi kartografu ZRC SAZU Iztoku Sajku, ki je odlično napravil končno podobo mnogih risb. Omeniti bi moral mnoge, ki so mi med polstoletnim delom na krasu kakorkoli pomagali, a jih je preveč. Med njimi so jamarji in generacije študentov na omenjenem oddelku, ki so zlasti v sedemdesetih in osemdesetih letih 20. stoletja na poletnih terenskih vajah pomagali pri terenskih vajah. K temu moram dodati, da je bila pri mojem delu na krasu najbolj vztrajna spremljevalka žena Vera, ki je tudi sicer strpno prenašala mojo obremenjenost s strokovnim delom.    Zahvaljujem se Inštitutu za raziskovanje krasa ZRC SAZU in Založbi ZRC, da sta sprejela v svoj program to založniško zahtevno delo, tudi uredniku in inštitutskemu sodelavcu dr. Martinu Knezu za njegovo prizadevanje za izboljšavo risb in fotografij.    Izdajo te knjige so finančno podprli Ministrstvo za šolstvo, znanost in šport, Slovenska akademija znanosti in umetnosti, Postojnska jama d.d. turizem, Jamarska zveza Slovenije, Jamarsko društvo Sežana, Park Škocjanske jame – Vsem velja moja prisrčna zahvala.

UVOD    Ob besedi kras navadno najprej pomislimo na nekatere posebnosti, kot so jame, morda globoko v kanjonu šumeča Reka v Škocjanskih jamah in čudno oblikovani kapniki v Postojnski ali kateri drugi turistični jami. Če pa si skušamo obnoviti še napol pozabljeno šolsko znanje, nam pridejo pred oči tudi največja kraška polja, kot je Cerkniško, skalni mostovi v Rakovem Škocjanu, skratka, sami izjemno slikoviti pojavi.    Ta knjiga vodi bralca k spoznavanju krasa kot celostnega naravnega pojava, ki ima v pokrajini mnoge obraze, skladne z različnimi pogoji nastanka in različnimi procesi. Ponekod v gorah se vrstijo kamnite goličave, posejane s kontami. Drugje se gozdnati hribi razmaknejo in dajo prostor širokim ravnicam s kraškimi polji, uvalami, vrtačami in vasmi. Nedaleč stran pa tipičnih površinskih kraških pojavov sploh ni in šele kamnolomi razkrijejo, da je pod tlemi razčlenjena skalna karbonatna podlaga s špranjami, ki požirajo padavinsko vodo.    Če pa kras gledamo s celostnega naravoslovnega stališča, v ospredju niso več izredni, nenavadni pojavi, temveč iskanje odgovora, zakaj je kras tako različen, in to ne samo na Dinarskem in alpskem krasu, to je od obale Tržaškega zaliva do severne državne meje na Karavankah, marveč tudi na otokih vmesnega osamljenega krasa in vzhodneje do Kolpe, Sotle in Mure.    Apneniški in dolomitni kras sestavlja dobre štiri desetine slovenske države. Povsod tu spoznavamo kras kot kemični laboratorij, čeprav je poglavitni oblikovalec korozija ponekod na površju prikrit zaradi drugih, četudi slabotnejših geomorfoloških procesov. Ob tem spoznanju nas začne zanimati tudi kras, ki nima značilnih jam, kraških izvirov, tipičnih globeli, kot so vrtače, uvale in kraška polja. Ne zanimajo nas samo domovina Kraševcev na Krasu, notranjske vodne jame in uvale v Suhi krajini.    Za večino Slovencev kras ni daleč za gorami. Če ne živimo na Dinarskem krasu, na naših potovanjih naletimo na kras navadno že na drugem koncu domače doline ali na drugi strani hriba. Ali ni lepo, če si na potovanju ne krepimo samo zdravja, marveč potešimo tudi slo po spoznanju posebnosti kraškega sveta kot posebnega okolja za človeka Med potovanjem po visokogorskem krasu se nam zazdi, da smo v delavnici, v kateri umetnica narava ne z dletom, temveč z vodo v kamnu dolbe zverižene škraplje, gladke žlebiče, večje kotliče in široke konte. Še večja je njena moč na nižjem krasu, kjer pa je ta skrit pod odejo prsti, v podzemlju. V kraških votlinah padavinska voda, ki na površju neustavljivo gloda karbonatni kamen, po prenikanju skozi stropne sklade zmanjšuje raztopino, kakor da bi hotela na poti proti morju krasu vrniti vsaj delček ukradene snovi. Iz nje v večni temi in tišini v jamah gradi kapnike v oblikah, neznanih na površju, in z njimi turistom pričara pravljični svet. Pravljice o njem pa danes zvenijo drugače kakor tiste, ki so jih nekdaj pripovedovali o vražjih jamah. Ta pravljični svet se v očeh naravoslovca spreminja v podzemni arhiv Zemlje, v katerem je sodobna znanost vedno bolj sposobna prebirati davno zgodovino okolja na zemeljskem površju. V prvi polovici 20. stoletja je bila znanost sposobna določati starost sige do 38.000 let. Do konca stoletja se je meja datacije podaljšala na pol milijona let in po magnetni usmerjenosti jamskih sedimentov in drugih metodah na več milijonov let. V tej perspektivi je za bodoče ugotavljanje preteklega okolja na Zemlji ohranjanje nepoškodovanega podzemnega arhiva še posebej utemeljeno.    Čeprav se voda, ki se skozi nam neznane poti prebija do izvirov velikih rek, spotoma vsaj delno razbremeni raztopine, reke samo s slovenskega krasa, čeprav v enem litru ostane le sto do dvesto miligramov raztopljenih karbonatov, redkeje manj in pogosteje več, na leto odnesejo več milijonov ton raztopine nazaj v morje, od koder izvirajo naši apnenci in dolomiti. V krasu spoznavamo veličastni krogotok, ki se je začel z usedanjem raztopine in skeletov vodnih organizmov na dnu morja pred mnogimi milijoni let, se nadaljeval z dvigom apneniške in dolomitne kamnine na kopno površje in se po mnogih milijonih let gostovanja na kopnem sklene spet v morju.    Drugo, za družbo pomembno dogajanje, ki poveča naše zanimanje za kras, se je začelo pred poldrugim tisočletjem, ko so iz nam neznanih namenov in vzrokov in po neznanih poteh prispeli od severa in vzhoda naši predniki do obale Tržaškega zaliva. Od staroselcev so v svojo govorico sprejeli besedo kras za kamnito zemljišče in po njej poimenovali kamnito planoto nad Tržaškim zalivom. Pred slabima dvema stoletjema so naravoslovci, ki so potovali čez Kras proti morju in Italiji, prvič strokovno opisali njegove pokrajinske posebnosti in jih označili za kraške. Ti strokovni opisi so bili začetek nove znanstvene panoge, edine, katere ime izhaja iz naših logov - krasoslovja. Narodov, ki po svetu na novo odkrivajo kraške pojave tudi doma, pa je zlasti v manj razvitem svetu vsako leto več. Še pred stoletjem so tuji krasoslovci za poznavanje kraških oblik posegali po literaturi o slovenskem primorskem in notranjskem krasu, ki je postal vzorec za določevanje krasa doma. Naša naloga je, da z novimi krasoslovnimi spoznanji to zanimanje ohranjamo.    V krasoslovju je dozorelo spoznanje, da sta prostor in čas glavna povzročitelja razlik v podobi krasa po svetu. V kvartarju se je zlasti hitro spreminjalo podnebje in od njega odvisni kraški procesi. Živimo v topli medledeni dobi. V dobrih dveh milijonih let je bilo takih dober ducat, vmes pa podobno število hladnih ledenih dob. V majhnem slovenskem prostoru lahko raziskujemo te procese v večini leta zasneženih Triglavskih podih in planotah na Kaninu. Kako daleč navzdol so se ti procesi razširili čez nižji, dinarski kras in kaj so tam zapustili v današnjem obličju krasa O tem razglabljamo na več straneh naše knjige, dokončne odgovore na ta vprašanja pa pričakujemo od večjega števila datacij sige z metodami daljšega dometa. Pomenili bodo prispevek k splošnemu naravoslovju in k svetovnemu krasoslovju.    Hitrejši razvoj krasoslovja ni v interesu samo znanosti in kulture, ampak tudi gospodarstva, turizma in naravovarstva na krasu, ki je okolje za velik del našega prebivalstva. Tudi o tem spregovori ta knjiga, ki je doslej najobširnejši in najbolj zaokrožen pregled našega krasa. Strokovno izražanje je prilagojeno širokemu krogu bralcev, vsem pa olajša poglabljanje v problematiko z daljšim seznamom strokovne literature na koncu knjige.    
OD KAMNA IN KRASA DO KRASOSLOVJA KOT PARADNEGA KONJA SLOVENSKE ZNANOSTI    Od kamna do Krasa    Jezikoslovje je ugotovilo, da je beseda kras predindoevropskega, morda celo paleoevropskega izvora. Izhaja iz ilirsko-venetske besede za kamen karuan kamnit, skalnat ali predindoevropske karra, skala, kamen Bezlaj, 1981. Indoevropski narodi so jo domnevno podedovali od starejših prednikov. V raznih oblikah so jo zasledili v romanskih dialektih v Alpah in južno od njih. Tam je živa tudi beseda kara, iz katere izhaja nemško ime Karren, pomeni pa razčlenjeno kamnito kraško površje nasploh in razne drobne kraške oblike v skali gl. Hubschmid, 1950. Paleoevropska korena karra in kars so zasledili tudi v dakijskem jeziku, iranščini, albanščini, nemščini idr. Zapis Carso-Carsus iz dalmatoromanskega govora je iz leta 949. V 12. in 13. stol. se je ta beseda pojavljala v raznih zvezah M. Gušić, B. Gušić, 1960. Prvi znani slovenski zapis je iz l. 1177, in to v obliki Grast Kos, 1902, ker so njegov izvor tolmačili iz hrasta. Beseda v obliki karran, craig skala je še živa v keltskem jeziku na Irskem in v spremenjeni obliki v francoskem imenu pokrajine Causse. Ker se je v razvoju slovenskega jezika v nekaterih besedah zamenjal vrstni red glasov, smo dobili iz karsa kras. Jezikoslovje imenuje tak pojav likvidna metateza premet.    V slovenskem jeziku ima beseda kras danes tri pomene. Pisana z veliko začetnico Kras pomeni pokrajino med Tržaškim zalivom, Soško ravnino oz. Goriškim poljem, Vipavsko dolino, gornjo Pivko ter Brkini. Do kod proti V in JV sega v Materijsko podolje, v pogorje Slavnika in Čičarijo ter v Podgorski Kras, kar skupno z Socerbsko planoto imenujejo Severnoistrski ali Istrski Kras, so mnenja različna. Na Krasu, ki ga v stroki v zadnjem času imenujejo tudi matični Kras, so doma Kraševci.    Kot občno ime kras pomeni v ljudskem jeziku kamnito ozemlje, kar je v skladu s paleoevropsko osnovo. Badjura v svoji Ljudski terminologiji 1953, str. 130-131 navaja Kras, na Krasu, kamnito pusto tlo, prostor Osredek nad Topolom, manj pridna ravnica, paša, planja, iz katere mole krašnje, kočniki Dražgoše pa izvedenke Krasje, pečevje Krasica – Ime “kras” srečamo večkrat tudi na potujčenem svetu okrog mnogih gorskih kmetij v Vzhodnih Alpah Kras, Krass, Krassbach, Krastal, Kraswald.    Kras kot naselbinsko in ledinsko ime je najpogostejše na robu Dinarskega, osamelega krasa in kjer se pogosteje izmenjavata goli in pokriti kras. V franciscejskem zemljiškem katastru iz začetka 19. stoletja in na novejših topografskih kartah malega merila je najti zelo veliko ledinskih imen, izvedenih iz osnove kras. Več jih je tam, kjer se prepletata kamnito in z zemljo pokrito površje, kot pa tam, kjer je kamnitost splošna. Manj je naselbinskih imen Kras. Kot ime večjega naselja je v zbirki topografskih kart 1  50.000 v Atlasu Slovenije to ime navedeno dvakrat v Beneški Sloveniji, nadalje Krašca nad istrskim Kubedom, Krasno v zgornjih Brdih, Kraška vas na Gorjancih nad Cerkljami, Krasno v Črnem grabnu in Vrh nad Krasnim. Onstran državne meje z Avstrijo je v Slovenskih goricah naselje Kraschnitz. V istem viru in v štirih zvezkih Krajevnega leksikona Slovenije je večkrat naveden Kras kot del naselja ali zaselek več vasi, med drugim kot del Kambreškega. Zahodneje od njega in onstran mejne reke Idrije so taka imena pri Tarčetu, Leupi, Rutu, Bukovščici gl. tudi Rutar, 1892, str. 20. Po viru M. Gušić, G. Gušić 1960 so enakega izvora naselbinska imena Krasinec v Beli krajini, Krasna pri Poljčanah, Krasno pri Gorici, Kraški vrh pri Metliki, Krašce pri Moravčah.    Občno ime kras pomeni v strokovni literaturi, zlasti geomorfologiji, določeno lastnost ozemlja. Namesto njega uporabljajo tudi izraze kraški teren, kraški relief in podobno. V znanosti pomeni ozemlje, kjer zaradi korozije kot najbolj značilnega geomorfološkega procesa nastaja posebno kraško vodno pretakanje in za katero so značilni tudi tipični površinski in podzemeljski kraški pojavi.    Kako se je iz ljudske besede kras, ki pomeni kamniti teren in ki je tako kot mnogo drugih ledinskih imen danes v zamiranju, razvilo pokrajinsko ime Kras, ne vemo, čeprav je jasno, da so tako imenovali planoto zaradi njene velike kamnitosti. Kot v drugih primerih so tudi pokrajinsko ime Kras za planoto med Tržaškim zalivom in Vipavsko dolino ter med Soško ravnino in Brkini verjetno najprej uporabljali sosedje, domnevamo lahko tudi, da najprej za območja, kjer so razlike v kamnitosti največje. To je na flišu v tržaški okolici, v Brkinih, v spodnji Vipavski dolini in v spodnji Soški ravnini, s katere se neposredno dviga doberdobska planota. S to planoto se začenja Dolenji Kras, ki ga starejši pisci označujejo kot najbolj kamnitega. Na starejših zemljevidih v Gorenjem, to je jugovzhodnem delu, najdemo tudi drugačna imena. Na Valvazorjevi karti Carniola, Karstia, Histria etc., ki je bila ponatisnjena tudi v Valvazorjevem berilu leta 1969 Rupel, 1969, je zapisano med Trstom in Orehkom ime Mons Gaberk kot enakovredno Karstu.    Napis Gaberk, ki je še v Schönlebnovem atlasu segal daleč na Kras, se je pozneje vedno bolj omejeval na sleme, ki se dviguje od Štorij proti vzhodu na Vremščico, a že Florjančičeva karta Ducatus Carnioliae iz leta 1744 ima na ozemlju med Senožečami in Tomajem napis Auf dem Karst.    Strokovni izraz kras pa ni povzet po ljudskem občnem poimenovanju, temveč po pokrajini Kras. Premet iz karsa v kras nas še posebej zanima, saj je povzročil majhno razliko v poimenovanju po Krasu sem in tja pišemo tudi matični ali klasični Kras, pa tudi Tržaški in Goriški, v slovenskem delu zlasti Divaški, Sežanski in Komenski kras smo Slovenci povzeli tudi oznako kras, tako jo uporabljajo še Čehi, Slovaki, Poljaki in geografi v Srbiji, medtem ko Italijani uporabljajo za pokrajino in pojave besedo Carso oziroma carso izhaja iz rimskih imen Carusadus, Mons Carusad, Carsus Gams, 1973d, Kranjc, 1997, Nemci Karst tudi Triestiner Karst in Karst, ki ga šele v najnovejšem času pišejo z malo začetnico Karst karst so sprejeli vsi anglosaški jeziki, francoščina, španščina, portugalščina, romunščina, kitajščina itd., od Slovanov pa Rusi, Bolgari in Srbi razen geografov, kot je pisal že Jovan Cvijić 1893, 1895. Hrvati so prej uporabljali izraze kras, karst in krš, od srede 20. stoletja pa le še krš, po ljudskem poimenovanju za kamnito pokrajino ne glede na to, ali gre za apnenec ali kaj drugega. Poskus, da bi na znanstvenim posvetu rabo poenotili v kras, je spodletel Gušić, 1960.    Iz paleoevropske osnove kara po nekaterih mnenjih izvirajo tudi zemljepisna imena naših zgodovinskih upravnih ozemelj, npr. Carnia, Carniolia in gorovje Karavanke Kranjc, 1997. Iz Celovške kotline se dobro vidi razlika med poleti zelenimi hribi iz metamorfnih kamnin na severu in bolj sivimi kamnitimi vršnimi Karnijskimi Alpami in Karavankami na jugu. Za temi gorstvi je bolj kamnita dežela na zahodu Carnia Karnija in na jugovzhodu Kranjska nemško Krain z mestom Kranj. Istega izvora so nemška beseda Kar krnica ter francoska imena za kraško planoto Causse, za kraško ravnino Crau v območju delte Rhone in mesto Carcassone Kranjc, 1997.    Kako so po imenu slovenske pokrajine nastali strokovni izrazi kras, carso in karst, v literaturi še ni bilo podrobno obdelano. Ker je to za nas, Slovence, zanimivo poglavje, bo sledila daljša razlaga s pripombo, da razvojna sled še marsikje ni docela pojasnjena.    V nastajanju strokovnega izraza kras se same po sebi nakazujejo naslednje stopnje1. 	Evropa spozna, da so v pokrajini Kras nenavadni in zanjo značilni pojavi.2. 	V sosednjih pokrajinah ugotovijo podobne pojave, sprva navajajo le podobnost s temi na Krasu, potem pa jih imenujejo kar kraški.3. 	Naravne pojave, skupne tem ozemljem, pričnejo znanstveniki imenovati kraški in kras postane obči strokovni pojem za določeno lastnost ozemlja.    Na prehodu v tretjo stopnjo opisanega miselnega razvoja je danes beseda Švica poznamo slovensko Švico ob Kolpi, hrvaško, češko, slovaško itd. beseda postaja sinonim za lepo gorato deželo. Vse tri razvojne faze je doživel tudi pojem vulkan, ki izvorno izhaja iz italijanskega imena za ognjenik Vulcano.        EVROPA SPOZNAVA NENAVADNE POJAVE NA SLOVENSKEM KRAŠKEM OZEMLJU    Glas o nenavadnih pojavih na Krasu se je začel širiti že v antiki. Naš Kras omenjajo Livij, Plinij, Strabo in drugi. Pomorščaki so se posebej zanimali za obalni vodni izvir iz gore - kraško reko Timavo verjetno zato, ker je edini večji trajni tok bolj ali manj čiste pitne vode v severnem delu Tržaškega zaliva. Mornarji, ki so nekoč uporabljali le vesla in jadra, so se lahko tu oskrbeli s pitno vodo za dolgotrajno plovbo. Rimski pesnik Vergilij omenja Timavo v svojem znanem epu Eneidi, ko opisuje vračanje vojščakov iz Troje in njihovo potovanje ob ilirski obali Jadrana proti zahodu    Glej, skozi vojsko Ahivcev je mogel uiti Antenor,priti v Ilirski zaliv in v sredo kraljestva Liburnovmimo izvira Timava, kateri iz žrel se devetihv morje izliva tako, da gora hrumi in se morjeglasno bučeče razliva po poljih –Eneida, prvi spev, prevod F. Bradač, cit. Frelih, 1998, str. 97Arheolog M. Frelih navaja v prid antičnega poznavanja Krasa jantarsko pot in tezo, da bi lahko predgrškemu opisu podzemlja Hada, v katerem se omenjajo nad vhodom strme stene, jame in podzemeljske reke, ustrezale v paleolitu poseljene Škocjanske jame. Neolitsko naseljenost izpričujejo po njegovem mnenju arheološke najdbe iz bronaste dobe v bližnji Mušji jami imenovani tudi Jama na Prevali II in skeleti domnevno kultno žrtvovanih ljudi v nekaj metrov oddaljeni Skeletni jami.    Po Czörnigu 1891 je Timavo do začetka ranega srednjega veka opisovalo 24 avtorjev, pesnikov, pisateljev, zemljepiscev, zgodovinarjev in drugih piscev. Že zelo zgodaj so izvire Timave povezovali s ponori Notranjske Reke.    Na začetku novega veka je med vsemi kraškimi pojavi največje zanimanje zbujalo Cerkniško jezero. Starejša literatura ga imenuje tudi Lacus circonicensis in Lacus palus, kar pa je lahko tudi Ljubljansko barje. Cerkniško jezero je bilo ob stari tovorni poti, ki je vodila iz doline Rašice čez Bloke in Cerknico proti Pivki, morju in Italiji. Ta pot je bila občasno celo pomembnejša od poti Ljubljana-Postojna. O Cerkniškem jezeru se je nakopičila kar precejšnja literatura. V nemščini jo je analiziral H. Hilpert 1907, v slovenščini pa B. Korošec 1967 in Kranjc 1985a. Njegovo posebnost so opevali Vergilij, Dante, Leonberger 1537, njegovo latinsko pesem je v nemščino prevedel Urbas, Nikodemus Frischlin 1547-1590, ki je bil v letih 1582-1584 šolski ravnatelj v Ljubljani in je objavil latinsko napisano odo o jezeru, Urbas pa jo je prevedel v nemščino. Jezero omenja tudi v svojem času zelo znani Nemec Filip Clver 1580-1623 v knjigi Germania Antiqua, v kateri trdi, da izviri prinašajo iz zemlje žive race.    Zakaj je presihajoče jezero zbujalo toliko zanimanja Domnevno iz prastarega pojmovanja notranjosti zemlje. Še v zgodnjem srednjem veku je prevladovalo mnenje, da so v njej votline, izpolnjene s plinom in dimom odtod fumarole, ognjem vulkanski izbruhi in vodo. Njeni izviri naj bi polnili tudi Cerkniško jezero. Odtod mnenje, da se jezero polni in prazni na točno določene dneve v letu. Ugotoviti te dneve pomeni spoznati delovanje zemeljske notranjosti. S tega vidika je Cerkniško jezero opisal Atanazij Kircher v knjigi Mundus subterraneus gl. Hilpert, 1907. Janez Vajkard Valvazor izvirno ime je Johann Weichard Walwasor je skušal praznjenje votlin v gori razložiti v duhu takratnega znanja matematike in fizike s pomočjo natege. Prvotno objavo, za katero si je pridobil častno članstvo angleškega kraljevskega društva, je povzel v svoji znameniti Slavi vojvodine Kranjske Die Ehre des Herzogthums Krain, 1689. Podrobno sta Valvazorjev prikaz jezera in drugih jam opisala Pavel Kunaver 1961 in Kranjc 1990b.    O Valvazorju je bilo med drugim v Krasu Gams, 1974c, str. 12 napisanoDa je Valvazor na področju krasoslovja bolj fabulist kot pa realistični razlagalec, priča med drugim razlaga poniranja vode. Po Valvazorju voda ponika, ker je “kraj, kjer gre reka pod zemljo, malo višji kot povprečno dno ali struga reke in ji predstavlja oviro ter ne dovoljuje nadaljevanja površinskega toka. Zato se potrudi preiti skozi notranjost zemlje, ki je noče več nositi na svojih plečih, in prebiti tako dolgo v njenem drobu ali trebuhu, da mu zniža ponosni hrbet” – “ker je zemlja v teh krajih nekoliko votla in ni dovolj kompaktna niti trdna, da ne bi dovoljevala pritekajoči reki proste poti” knjiga II, poglavje 16. Valvazor zavrača Schönlebnovo domnevo, da bi jame nastale s podorom dveh vzpetin tako, da bi se ohranila vmesna dolina, sam pa ne ve boljše razlage.    Po proslavi tristoletnice izida Slave vojvodine Kranjske 1689-1989 je bilo l. 1990 objavljeno obsežno gradivo o življenju tega slavnega Kranjca, z njegovo korespondenco z angleško Royal Society Reisp, 1987 in njegovimi drugimi neobljavljenimi opisi krasa. V tem gradivu spoznamo Valvazorja večinoma kot bolj stvarnega opazovalca in naravoslovca. V prid temu se navaja, da je poskušal mehčati sigo v vodi z dodanim salmijakom. Njegovo razlago natege, ki omogoča pretakanje vode iz višjih votlin v Cerkniško jezero, naj bi preveril astronom Halley. Pretakanje iz votlin v jezero je sam uspešno prikazal s pomočjo modela na sestanku Society ob podelitvi članstva, o kapniški okamnini pa je zapisal, da ni od hudičevega duha, niti od potresa, ampak jih kapnike, op. I. B. sčasoma ustvari kapljajoča voda aqua stillantis Reisp, 1987, str. 73, Lajovic, 1981-82, Kranjc, 1990b, 1997. Iz dosedanjih objav torej spoznavamo dva Janeza Vajkarda Valvazorja. Prvi je prisluhnil ljudskim pripovedkam in bajkam, po katerih so kapniki okamnela bitja, iz hudournih jam prihajajo nevihte s točo, ker v njih biva hudič, jame pa nimajo konca. Drugi Valvazor je realen naravoslovec, ki je doma in v tujini videl precej jam ali vsaj njihove vhodne dele in v tujini slišal in bral naravoslovne razlage. Kako je prišlo do te dvojnosti, ni jasno. Je pisal eno on in drugo njegovi pisarji in sodelavci Ali je ponekod dal prav domačinom, drugje pa razumski razlagi    Glede na vse bi lahko J. V. Valvazorja uvrstili v čas prehoda od starejšega, pretežno fabulističnega razlaganja kraških pojavov v dobo realnega naravoslovja, ki je plod nastajajočega racionalizma. Ker pa so bili njegova korespondenca in neobjavljeni opisi na Kranjskem manj dostopni strokovni javnosti kot Slava vojvodine Kranjske, je mnenje o Valvazorju kot začetniku speleologije in krasoslovja na Slovenskem sporno. Res pa je, da je z dvojnimi razlagami vnesel dvom o pravilnosti starejših trditev. To pa ni ovira, da mu ne bi priznavali zaslug za širjenje vedenja o nenavadnih pojavih na krasu. Njegova zasluga je tudi, da je s pretiravanji in nenavadnimi pripovedkami pritegnil bolj realne naravoslovce, da so ponovno preverili svoje poglede. Med njimi Steinberga, ki je napisal novo monografijo o jezeru. Nenazadnje je njegova zasluga tudi, da je nastal drugi objavljeni jamski načrt na svetu za slovensko jamo.    Opisi nenavadnega jezera in kraških jam so spodbudili dunajski cesarski dvor, da je začel pošiljati na naš kras znanstvenike. Cesar Franc I. je poslal J. N. Nagla 1748, ki je o ogledanih kraških pojavih napisal poročilo z značilnim naslovom Opis naravnih redkosti, ki se nahajajo v vojvodini Kranjski in so bile raziskane po prevzvišenem ukazu rimskega kralja in cesarja Franca I. Neobjavljeni rokopis je v Narodni biblioteki na Dunaju in je bil dostopen avtorju te knjige. Nagel opisuje jamo Vilenico, kočevske jame, tri hudourne jame pri kraju Zgornja Krka, jame pri Vrhniki, Planinsko, Postojnsko, Črno jamo, Predjamo, Sveto jamo pri Socerbu. Posebej vrednih je 22 realističnih risb, od katerih jih je nekaj povzetih v tej knjigi.    Velik napredek pri opisu Cerkniškega jezera in krasa je dosegel Ljubljančan Tobias Gruber v delu Pisma hidrografske in fizikalne vsebine iz Kranjske Ignazu plemenitemu Barnu Dunaj, 1781. Resnični pisec Pisem menda ni bil Tobias, temveč njegov brat Gabriel Gruber, ki je projektiral Gruberjev prekop v Ljubljani. Ob prebiranju te knjige smo presenečeni, kako je mogel avtor tako stvarno razlagati kraške pojave na podlagi tako redkih meritev in predhodnih dognanj. Omenja jih sicer že J. N. Nagel v elaboratu, ki pa ga Gruber bržkone ni bral. Potem ko zavrne Valvazorjevo razlago, pravi o Cerkniškem jezeru Čeprav bi utegnilo nastati iz više ležečih jam, veliko Cerkniško jezero ni nič drugega kot poplavišče, za katerega je dovolj, da priteče v določenem času več vode, kot je lahko odteče. Za pritok in odtok ne potrebuje narava nobenega sifona ali natege. Str. 111 Njegov stavek Zaman bi bil trud s preračunavanjem padavin in odtoka, ker so kanali pod jezerom in ker del padavin porabi zemlja na gori, ki ni čisto gola. str. 120-121 veliko pove današnjemu naravoslovcu. Prvič, da je Gruber poznal vpliv izhlapevanja po vegetaciji na specifični vodni odtok, drugič, da se je zavedal pretakanja v kanalih pod jezerom, in tretjič, da je bil zanj danes gozdnati Javornik dokaj gol. Gruber navaja, da pospešujejo pritekanje vode v jezero prepokanost apnenca in neštete zaprte doline, kotline in jaški na površju gorovja. Škoda, če bi Gruber navedel za te oblike ustreznejša krasoslovna imena kot suhe doline, kraška polja in doline vrtače, bi ga lahko označili za očeta modernega krasoslovja.    Gruber je bil zagovornik tako imenovane udorne teorije. Trdil je, da so jame, iz katerih priteka voda ali ki jo požirajo, kakor tudi jaški to je vrtače, nastali z zrušenjem jamskega stropovja.    
Od Krasa do krasoslovja    Da poznejše krasoslovje Gruberja ni upoštevalo v taki meri, kakor bi si zaslužil s tehtnim opisom Cerkniškega jezera in krasa nasploh, je vzrok tudi v tedaj običajni obliki knjige v pismih, naslovljenih na pokrovitelja. Drugače je z njegovim sodobnikom Baltazarjem Hacquetom 1778, ki ga v marsikaterem pogledu lahko štejemo za pionirja modernega krasoslovja. Da smo ga uvrstili v čas, ko je začelo pokrajinsko ime Kras prehajati v pojem kras, je vzrok odstavek iz knjige Oryctographia Carniolica oder physikalische Erdbeschreibung des Herzogstums Krain cit. po izdaji iz l. 1778, Leipzig, str. 74, v katerem Hacquet opisuje spust z Učke proti kraju, ki ga imenuje St. Leonhart, kjer je srečal kamnito puščavo, ki jo je mogoče, kot pravi sam, primerjati s kamnito Arabijo. Hacquet nadaljuje, da je tako pokrajino našel tudi Pallas v Sibiriji op. I. B. verjetno gre za tiskarsko napako in je mišljena Sirija, in pravi dobesedno Tu je prav tako, tako da imenujemo predel, op. I. B. Karoš ali Karst. Prebivalce te, v največji meri kamnite pokrajine, ki je povsem podobna pokrajinskemu videzu, kjer prebivajo Čiči ali Pazinci Chitschen und Pinzehene, op. I. B., imenujemo Kraševce. V tem odstavku je beseda kras rabljena kot pokrajinska oznaka in torej izraz za golo pusto površje. Hacquetovo besedo Karosch si lahko razlagamo s kršem, kot so verjetno govorili tamkajšnji priseljenci z Balkana, ali pa so tedaj ponekod besedo kras še izgovarjali s polglasnim a-jem v prvem zlogu.    Če bi zgodovina izoblikovala izraz kras po hidroloških lastnostih, bi morali za pionirja krasoslovja šteti Gruberja. Ker pa je po prvotnem pojmovanju pomenil kamnito, apneniško pokrajino, ima več zaslug za razvoj krasoslovja geolog in geomorfolog Hacquet, ki je s poskusi s pomočjo solne kisline ugotavljal topnost apnencev in je zato laže razumel kraško površje. Popotoval je med Triglavom dosegel je Mali Triglav, na Veliki Triglav pa ni mogel zaradi slabega vremena in Bakarskim zalivom, med Učko in Snežnikom ter Cerknico in tolmačil površinske oblike kot plod preperelosti in razpokanosti apnenca. S trditvami, da je površje na Nanosu in v okolici tako močno preperelo zaradi izrednih padavin, da so južne strani visokih planot strmejše zaradi večje preperelosti apnenca in da nastajajo v različnih podnebnih razmerah različne kisline str. 46 in 109, je predhodnik klimatske geomorfologije, ki je v svetu prevladala šele po drugii svetovni vojni.    Tako kot je bil Gruber naš pionir udorne teorije, je Hacquet oče korozijske teorije s trditvijo, da nastajajo površinske oblike zaradi različnega preperevanja apnencev. Pri preperevanju nastajajo raznolike oblike, namreč vdolbine, luknje, ki s časom preluknjajo kamne. Te luknje so tu ovalne, tam drugačne oblike, pač znak, da pri nas apnenci niso vsi enaki to spoznaš tudi, če izpostaviš apnenec mineralnim kislinam tako so nekatera mesta bolj, druga manj načeta. Str. 65 Različno preperevanje povzroča po Hacquetu tudi primes železa. Kako si je avtor Oriktografije predstavljal potek korozije, najbolje vidimo iz naslednjega stavka To kemično učinkovanje kislin, op. I. B. opravlja narava v pokrajini tudi na naših apnencih. Kislina apnenec, op. I. B. raztaplja ali ga pripravi k preperevanju, treba se ji je le v njem razviti ali preiti vanj od zunaj, tako da mu odvzame sestavne dele apna. Str. 108 Netopni ostanek je Hacquet imenoval elementarna zemlja Elementarerde, ki da privlači kislino kot magnet. Šele slabo stoletje dokazano vemo, kako postaja deževnica pri prenikanju skozi prst agresivna.    Žal se je korozijska teorija uveljavila šele več kot stoletje po Hacquetu, zato je bil neupravičeno prezrt kot pomemben predhodnik. Pomen njegovih dognanj je spoznal šele Hilpert 1907 v svojem pretresu starejših pojmovanj krasa. Z njim moramo soglašati zlasti Slovenci, saj je Hacquet, po rodu Bretonec, postal pravi domoljub naše dežele. V uvodu k svojemu delu, napisanem v nemščini, je objavil posvetilo v takratni, za nas komaj še razumljivi kranjščini. Prevedeno v sodoben jezik bi se glasilo Brez želje po kakršnem koli dobičku in brez neresnice, a iz golega nagnjenja to povedati, kar se je videlo in zgodilo, iz ljubezni do dežele tega najbolj mogočnega in najbolj razširjenega naroda starega sveta – V zadnjem stavku Hacquet nameč vidi Slovence kot del slovanskega naroda.    Hacquetova raba krasa kot pojma sprva v literaturi ni našla posnemovalcev. Pač pa je njegovo poudarjanje zvez med zakraselostjo površja in kamninsko podlago preusmerilo zanimanje naravoslovcev od kraške hidrologije in Cerkniškega jezera k morfologiji površja.    Senzacionalna odkritja novih jam v prvi polovici 19. stoletja so odprla novo dimenzijo krasa - kraško podzemlje. Leta 1818 odkrije Luka Čeč turistično etažo Postojnske jame in leta 1840 pridejo do dna brezna Labodnice Trebiške jame ter s tem do Notranjske Reke, kar je globoko odjeknilo po svetu. Sredi stoletja se začnejo geološka kartiranja, ki so neposredno povezana z nastankom pojma kras.    Doslej znana prva tiskana objava, ki utemeljuje oznako kras in razširja njen obseg prek meja Krasa in Kranjske, je izpod peresa Ljubljančana F. Hohenwarta 1830. V svojem vodniku po Postojnski jami iz l. 1830 navaja, da se kamniti pokrajinski kraški niz začenja v okrožju Vidma Udine, se nadaljuje po dolini Pontebe in Železne doline proti morski obali pri Devinu in proti Postojni, potem pa se izgublja nad Trstom čez Reko prek vse Dalmacije, Dubrovnika, Albanije in dela Bosne proti Kefaloniji. Nadalje pravi, da je kras pokrit z lijakastimi, večjimi ali krajšimi doli Thälern. Žal Hohenwart ne navaja morebitnega vira, iz katerega je to povzel. Znani alpinist in geolog Friedrich Simony je že l. 1842 v planinski literaturi omenil kras na Dachsteinski planoti Mais, 1996.    Prvo, čeprav še vedno pregledno karto razprostranjenosti kvartarnih naplavin, fliša, peščenjaka in krednih apnencev za območje Primorske je objavil geolog Adolfo Charles Morlot 1848. Rojen Neapeljčan je deloval v Dunajskem geološkem zavodu in je geološko kartiral oz. rekognosciral, kot so to imenovali, na velikem delu Dinarskega krasa Pavlovec, 1976. Karto Krasa je objavil kot prilogo k svoji razpravi iz leta 1848. V njej je zapisal, da pomeni Karst el carso nasploh apneniške predele – na kar se povezuje pojem pustinjskih, kamnitih, razdrapanih tal. Str. 259 Karst naj bi po njegovem mnenju izhajal iz besede hrast, ker so bila nekoč tanka in gola apneniška tla en sam velik hrastov gozd. Ker segajo na Morlotovi geološki karti kredni apnenci na severovzhod do Planinskega polja, na zahod pa do Soče na vzhodu je pustil mejo odprto, je razširil oznako Karstland na severovzhod. Primorski kras je imenoval Spodnji kras, kras med Postojno in Vrhniko pa Gornji kras, kamor si predhodniki zaradi gozdnatosti niso upali razširiti tega imena. Toda v tem Morlot ni bil dosleden. Čeprav prikazuje apnence na vzhodu do Velebita in govori o pustinjskih kraških predelih Hrvaške str. 259, ohranja Kras kot pokrajinsko ime za slovenski in istrski Kras.    Schmidl je v svoji znameniti knjigi Die Grotten und Höhlen von Adelsberg, Lueg, Planina und Laas 1854 prevzel Morlotovo razširitev imena Kras do Vrhnike. Nekateri starejši Vrhničani so povedali, da je svoj čas stala nad krajem tabla z napisom, da se tu začenja kras. Na str. 191 pravi Vsekakor se zdi, da je gozdnati severni del Krasa prav tako bogat s temi pojavi kakor njegov južnejši del, čeprav je slednji seveda veliko bolj znan.    Še odločneje je Schmidl razširil kras štiri leta pozneje v Vodniku po Postojnski jami 1858. V uvodu pravi Vzporedno z glavnim nizom južnih apneniških Alp poteka skoraj tisoč čevljev niže terasasto gorovje Kras italijansko el Carso, Monti del Carso, slovensko Gabrek. S tem imenom so prej označevali gorovje, ki se razteza od doline Soče do Reke, od Vrhnike do Trsta, toda nove raziskave so pripomogle k pojmovanju, da se začenja posebna orografska tvorba že pri Benečiji in da ji pripadata cela Istra in Dalmacija. Naslednje strani se ukvarjajo samo s tistim njenim delom v ožjem smislu pojmovanega “Krasa”, ki obsega znane veličastne jamske tvorbe.    Za Gornji ali Severni kras navaja Schmidl, da je gozdnat, zato je kras v gozdu manj opazen, toda apnenec je tako razpokan, raztrgan in preluknjan, da si resnično lahko predstavljamo to kamnino porozno kot gobo. Površje je posejano z ločenimi, napol preperelimi skalnatimi ruševinami, ki jih lahko primerjamo z okamnelimi morskimi valovi in ki so navidezno popolnoma pusti in brez vegetacije, zakaj samo v izgrebninah in prepokah se drži nekaj črne prsti in v njej nekaj rastlin. Potrebna je previdnost, če potuješ po skalnatih tleh brez stez, posebno v pogozdenem delu Krasa, da ne bi obtičal med ostrimi klečmi in si poškodoval nog.    Pri Morlotu in pri Schmidlu kakor tudi pri drugih nemških piscih je težko razlikovati, kdaj imenujejo kras kot občni pojem in kdaj kot ozemlje, saj so v nemščini pisali oboje z veliko začetnico.    Z Notranjskega na Dolenjsko je oznako kras razširil tudi J. Stache 1858. Dolenjski kras omejuje na Ribniško, Kočevsko in zgornje Pokolpje, o terasastem tipu krasa pa govori tudi na Metliškem. Stache je isto leto v drugi razpravi 1858 raztegnil kras proti jugovzhodu prek Materijskega Matarskega, Podgrajskega podolja. Toda v javni rabi je pomenil kras pretežno še vedno matični Kras.    Nad to prakso se je pritoževal reški profesor dr. J. Lorenz 1859 Kadar je govor o krasu, navadno molče pristajamo na pojmovanje Tržaškega krasa. Orografija sicer uči, da se kras nadaljuje čez Istro, Hrvaško prej Ogrsko in dalmatinsko obalo, toda znanstvena javnost, z izjemo strogo geognostične, temu noče slediti še vedno tako pojmujemo le Tržaški kras. Smo kdaj govorili o načrtih za “pogozdovanje krasa”, ne da bi mislili izključno na boskete nad Trstom in Sežano Se je kdaj k zaznavi besede “kraška železnica” navezala kaka druga predstava od tiste, da se peljemo do Trsta Kje iščemo “kraške lijake” mišljene so vrtače, op. I. B., na dnu katerih se edino lahko zadržuje zemlja za pridelovanje žita Kje kraške votline in jame, kje kraški izviri, kje končno od Krasa neločljiva burja Vse, se razume, med Postojno in Trstom ali kvečjemu v severni Istri. Vse to ima tudi hrvaški kras na Hrvaškem krasu, ki se nadaljuje od Čičarije še šest do sedem milj proti vzhodu, da, še dalje, tudi na Vratnik in dalmatinski Velebit. Str. 332-333 Lorenz predlaga za hrvaški kras ime Liburnijski kras, ki naj bi segal do Novega.    Iz Lorenzovih stavkov tudi spoznamo, da je imela beseda kras sredi 19. stoletja velik sloves. Zato so se tuji pisci trudili raztegniti pokrajinsko oznako na domače ozemlje, saj je pomenil atribut kras imenitne, splošno zanimanje vzbujajoče pojave.    Prvo razpravo, v kateri je v naslovu uporabljena beseda kras povsem določno kot pojem in ne več kot pokrajinsko ime, je leta 1861 objavil A. Bou. V njej trdi Tak kraški pojav z enakim površjem se razprostira od Kranjske čez vso zahodno Turčijo do Grčije, v manjši meri tudi v zahodno in vzhodno Srbijo. Op. I. B. takrat je zahodna Turčija obsegala še Bosno in Hercegovino ter del Črne gore.    Boujevo razširitev krasa na jugovzhod je nadaljeval Tietze 1874, ki je ugotavljal kras na obrobju Karlovške kotline. Pilar 1874 je pokrajinsko oznako kras razširil na vso hrvaško Vojno krajino, kjer je iskal vire pitne vode. P. Fuchs 1875 je pričel imenovati jerino za kraško zemljo, in ker je to našel tudi zunaj Dinarskega krasa, je ugotavljal podobno goro Krasa tudi na Malti, Eubeji v Grčiji itd. E. Mojsisowicz 1880a je pri kartiranju Dinarskega krasa znotraj turških meja spoznal, da je bosensko gorovje nadaljevanje kranjsko-hrvaškega krasa in ima nekatere prave kraške pojave str. 211. Toda na karti je še vedno rabil samo naziv dinarski sistem in ne Dinarski kras, ki se je kot regionalno ime uveljavil šele v 20. stol., čeprav je pod črto pojasnil naslednje mišljenje Pogosto označujemo z izrazom kras golo kamnito pustinjsko pokrajino brez vegetacije in gozdarji ter agronomi govorijo o “zakraselih” področjih. Na drugem mestu Mojsisowicz 1880b, str. 11 piše Navadili smo se oznako kras razširjati na vse te primere, tako da se z njo danes povezuje določen morfološkogeološki pojem. Dvoumno uporabljenega izraza “kraške formacije” se izogibajmo, ker kraški pojavi niso omejeni samo na določene apneniške formacije, temveč nastopajo v zelo različno starih apnencih. To spoznanje je kasnejšim piscem omogočalo kras iskati in razširjati na apnence različne starosti.    Slovenski opisovalci so z zamudo sledili nemškim geologom pri razširjanju regije Kras. W. Urbas je v članku iz leta 1874 trdil, da je na Dolenjskem podobna pokrajina kot na Krasu. Prehod v kras je med Krko, Temenico, Višnjo goro in Novim mestom str. 30. Tudi naslednji Urbasovi opisi 1877, 1879 delijo slovenski kras na Zgornji ali Dolenjski kras, ki zavzema visoko Dolenjsko na jugozahodu, Srednji ali Notranjski kras in Spodnji ali Primorski kras, ki sega od Devina do Reke. Za Notranjski kras uporablja ponekod tudi ime Suhi kras. Urbas je predvsem razširjal pokrajinsko ime Kras, manj pa ga je uporabljal kot občno ime. Besedo kras je pisal dosledno z veliko začetnico, kar je v nemščini razumljivo, slovenskim prevajalcem pa prinaša težave pisati kras z malo ali veliko začetnico. Po obstoječih pravopisnih pravilih pišemo kras z veliko, kadar mislimo matični Kras, ki pomeni pokrajinsko ime. Beseda Dolenjski kras pomeni pokrajino, dolenjski kras pa isto kot kraški pojavi na Dolenjskem ali poseben tip krasa.    Pri nastajanju pojma kras v slovenščini literatura ni bistveno sodelovala in se je pozno oprijela nove besede. A. W. Wolfov Nemško-slovenski slovar Deutsch-slowenisch Wörterbuch, Ljubljana 1860 pri imenu Karst navaja, da je to kamnito gorovje, zraven pa dodaja slovenski izraz kras. V Cigaletovi Znanstveni terminologiji Ljubljana 1880 je omenjena pri Karstformation kraška tvorba ali kraševina. Pleteršnikov Slovensko-nemški slovar iz leta 1894 pozna Kras kot kamnito gorovje, kras pa mu je sinonim za okras. S. Rutar v svojih knjigah 1892 in 1896 govori o Kraški planoti, o Krasu in o Tržaškem krasu, ne pa o krasu kot splošnem morfološkem pojavu.    Najplodnejši pisec zemljepisnih učbenikov preteklega stoletja F. Jesenko pozna v svojem Občnem zemljopisu iz leta 1873 Kras ali Kraševino kot gorovje, ki sega na sever do ceste Idrija-Ljubljana. Na str. 100 opisuje Kras ali Kraševino Razderta, jedrnata in po večem gola visoka planota, iz katere kratki, ostrorobati apneniški grebeni poganjajo. Posebno lastne so mu kodunjaste doline, manjše koritaste globine in še manjše lijaku podobne rupe, globoke jame in brezna, zato kraška tvorina posebno slovi po svojih votlinah in podzemeljskih jamah, po svojih nerazvitih rekah in ponikvenicah, po svojih podzemeljskih in presihajočih jezerih, po svojih podzemeljskih živalih in rastlinah – a, po večem delu nerodovitni Kras prehaja na jugovzhodu v turško-ogersko hribovje. Jesenkov Kras ali Kraševina obsega to, kar bi lahko imenovali Primorski kras, je torej del kraškega ozemlja, ki mu ime piše z veliko črko. Izmed mnogih Jesenkovih ponatisov in priredb učbenikov je šele Zemljopis za prvi razred srednjih šol v letu 1890 opustil Kraševino in pisal samo Kras.    Ni še znano, kateri viri so Čehe, Slovake in Poljake vodili, da so razmeroma zgodaj začeli uporabljati našo oznako kras in ne nemški Karst kot občno ime, čeprav so ga spoznavali prek nemške strokovne literature.    Kako je nastal pojem kras, je ob koncu preteklega stoletja v svojem znamenitem delu Les abîmes 1894 orisal oče francoske speleologije E. A. Martel. Leta 1893 se je skupaj z Viljemom Putickom in postojnskimi jamarji iz društva Anthron s čolni prebil skozi vodno jamo Pivke in s tem Postojnsko jamo podaljšal za 2 km. Z istim spremstvom je prišel v Pazinski jami do ponora reke v končnem sifonu. Martel je takratno poznavanje krasa na Kranjskem povzel z besedami Kras kras v hrvaščini, gabrek slovensko, Carso v italijanščini, katerega ime, kot trdijo, izhaja iz keltske besede, označuje kamnito pokrajino. Dodatno k temu navaja pod črto, da je bil prvotno Kras med Trstom in Postojno, ker ga med Postojno in Ljubljano večinoma pokrivajo mogočni stoletni gozdovi gozd Hasberka itd.. Toda enaki kredni apnenci in ista pokrajinska podoba se nadaljujejo proti jugu na Istrski polotok Istrski kras, proti jugovzhodu ob hrvaški obali Liburnijski kras, v Dalmaciji, zahodni Bosni, Hercegovini, Črni gori, Srbiji Kučaj, Albaniji, skratka po vseh obalnih regijah Jadrana, kjer so ponori in ponovni izviri rek, jame, brezna avens, za kar hočejo uporabljati poseben naziv kraški pojav. Toda, nadaljuje Martel, ti čudni fizičnogeografski pojavi, ki presenečajo potnike kakor tudi učenjake, niso omejeni samo na omenjene regije. Zato taka omejitev krasa ni upravičena. Dinarski kras je glede podzemeljske hidrologije sicer najbolj značilen v Evropi, toda oznako kras zaslužijo tudi območja v Južni Franciji in v Juri. Kraški pojavi so na Moravskem, v Kentuckyju, v Caussu, v Ardechu v apnencih raznih starosti. Str. 432-433 Edino, česar ne moremo odrekati Krasu v pravem smislu besede, je na eni strani to, da je bil domnevno prvi, kjer je bila resno in znanstveno raziskovana podzemeljska hidrologija, in na drugi, da premore jame in podzemeljske reke, ki se uvrščajo po lepoti in velikosti na prvo mesto med sorodnimi. Str. 433 Toda Martel besede kras v svojih objavah ni uporabljal.    Martel je zadel žebljico na glavico da so kraški pojavi na našem Krasu tako zgodaj zasloveli po svetu in da je postal vzorec posebnega pokrajinskega tipa, ima v veliki meri zaslugo zgodovinski položaj. V najbolj kamnitem in golem delu Dinarskega krasa je turška vladavina, ki je segala v novem veku vse do zadnje četrtine 19. stoletja do Vojne krajine na Hrvaškem, zavirala razvoj prometa in naravoslovja. Preko preostalega, slovenskega Dinarskega krasa pa so sočasno vodile glavne prometne poti iz Vzhodnih Alp in Panonske kotline proti Sredozemlju, naš Kras pa je bila delovna provinca razmeroma razvitega in naprednega kulturnega in naravoslovnega središča - Dunaja. Promet iz Panonske in Dunajske kotline proti Sredozemlju, ki je obšel visoke Alpe, je bil že s tem položajem omejen na najseverozahodnejši del Dinarskega krasa, prek ljubljanskih vrat na razvijajoči se Trst in tej poti je sledila sredi 19. stoletja tudi Južna železnica glej sl. 4. Številni raziskovalci so imeli samo na poti med Senožečami in Opčinami priložnost spoznati bolj goli submediteranski kras, ki ga je na jugovzhodu veliko več. Prevzetju pokrajinskega imena Kras za splošni pojem so botrovali ne le veličastni naravni pojavi, kot so izvir Timave, Škocjanske jame, Vilenica in kamnitost površja, temveč tudi znameniti kranjski in avstrijski pisci kot Valvazor, Gruber, Hacquet, Schmidl in drugi.    
Pojem krasa se še vedno širi    Vzporedno z nastajanjem pojma kras je potekala tudi diskusija, kaj ta sploh pomeni. Pisci so sredi 19. stoletja sicer definirali kras kot kamnito in puščavsko pokrajino, sočasno pa so navajali, da se s tem pojmom povezujejo tudi nekateri drugi kraški pojavi. Najprej so sem prišteli jame. Že Morlot 1848, str. 304, 315 omenja, da nekateri pojmujejo kras kot ozemlje z jamami in da je geolog Simony ugotovil jamske tvorbe Höhlenbildung des Karstes na apneniškem ozemlju pri Hallstattu. Da je bil naš matični Kras tako zgodaj znan po jamah, gre v veliki meri zasluga jami Vilenici, ki je najstarejša turistična jama na svetu. Kot taka je znana že iz začetka 17. stoletja. Odkritje Postojnske jame leta 1818 je pojem krasa še bolj povezalo z jamami.    Geologom, ki so sredi 19. stoletja začeli razširjati pokrajinsko ime Kras, je pojem sprva pomenil značilno površje v krednih apnencih. To morfološko in geološko enoto so imenovali Karstformation - kraška tvorba. Po Sturu 1858 in Mojsisowiczu 1880b so kraški poleg krednih tudi drugi apnenci.    Od srede 19. stoletja najdemo razlike v pojmovanju krasa med strokovnjaki ene stroke in deloma tudi med strokami samimi. Nekaterim geologom je pomenil kras predvsem značilno površje in vanj niso uvrščali jam. Znani učbenik Geologija F. Hauerja 1878 omejuje kraško področje na Kranjsko, kjer je površje kamnito in kjer so od površinskih pojavov zastopane značilne doline vrtače. Kraška so po Hauerju polja, slepe doline, kotanje, dolaste doline in kraška jezera, v definiciji krasa pa ne omenja jam. Vodilni nemški speleološki učbenik geologa F. Krausa 1894 definira kras kot površinski pojav, ki so ga povzročili geološki procesi str. 120. Gozdarjem je pomenil kras od vsega začetka le kamnito in neporaslo površje. Na zveznem posvetovanju o krasu, ki so ga organizirali agronomi in gozdarji leta 1957 v Splitu, so obravnavali samo tisti del Dinarskega krasa, ki je na primorski strani in je zares za celo stopnjo bolj gol kot celinski.    Ker mora geografija povzemati ugotovitve številnih strok, so prav geografi v veliki meri pripomogli k razširitvi pojma kras. Takoj pa je treba pripomniti, da tudi pri njih še danes ni soglasja o tem, katere površinske oblike so tipično kraške ali samo kraške in katere ne. Jame so tudi v ledu in v nekarbonatnih vulkanskih kamninah, škavnice in brezna tudi v silikatnih kamninah, vrtačam podobne globeli so tudi na trajno zmrzlih tleh. Ali o tem odloča oblika ali proces nastanka    Ker je nekaj mednarodnih strokovnih izrazov za površinske kraške oblike povzetih iz slovenskega jezika in jezikov drugih slovanskih narodov, si jih oglejmo pobliže.    Gruber in Hacquet sta pri opisu kraškega površja uporabljala splošne izraze, kot so zaprte doline, kotline, jaški Gruben ali doline Thäler, jaški in vdolbine Hacquet. Morlot 1848 je uporabil za vrtačo slovensko besedo dolina, s čimer je nakazal, da gre za posebno kraško obliko. Schmidl 1858 je pri opisu kraških posebnosti uporabil še več slovenskih besed poleg doline še jamo, ki naj bi pomenila brezno v današnjem smislu besede, lokvo o kateri je menil, da se v hrvaščini imenuje kal ali kalin. Z delitvijo kraških globeli na doline v Istri fojbe, kraške luknje ali globeli z globino 300 čevljev in več in na prave jame Grotte, če so suhe, in Höhle, če so vodne, str. 192 je poglobil dolgotrajno diskusijo o tem, ali so tipično kraški lijaki Trichter ali pa doline.    Da opisovalci slovenskega krasa niso uporabili domačega imena polje za večjo kotanjo, je verjetno vzrok v tem, da slovensko ljudstvo številna polja imenuje doline Loška dolina, Cerkniška dolina itd.. Pač pa je to besedo zapisal Mojsisowicz 1880b pri opisu bosenskega krasa in tako je polje prišlo v mednarodno izrazje. Mojsisowicz pozna poleg udornih dolin tudi korozijsko nastale lijake, geološke oglje in kotline brez površinskega odtoka, ki naj bi bile tipične za bosenski kras. Razmeroma precej slovanskih besed za kraške pojave je zapisal Martel 1894, in sicer slovensko dolino, brezno in ponikvo, istrsko fojbo, jezero in polje, o katerem trdi, da je črnogorska beseda str. 433.    Na razvoj slovenskega kraškega izrazja je vplival tudi Srb Jovan Cvijić. Njegova poimenovanja sta v slovenščini uveljavljala Pavel Kunaver, ki je pol stoletja v javnosti budil zanimanje za kras s časopisnimi članki in knjižico Kraški svet in njegovi pojavi. Še v dvajsetih letih 20. stol. so P. Kunaver in drugi pisali dolina in ne vrtača. Cvijićevo vrtačo je hkrati z dolino uporabljal v svoji geografski monografiji Slovenija iz l. 1935 vodilni slovenski geograf Anton Melik, v mnogih poznejših krasoslovnih, površinsko morfoloških objavah 1955, 1959, 1960, 196263 pa le še vrtačo. Veliko novih izrazov za hidrološke pojave je zabeležil inženir Franc Jenko, pisec prve slovenske strokovne kraške monografije Hidrologija in vodno gospodarstvo krasa 1959.    Jovan Cvijić je pojave, ki so jih razne stroke označevale za kraške, konec 19. stol. povezal v enoto in nakazal kompleksnost krasa. Bistveno je pripomogel k razširitvi pojma kras in k temu, da so se dokončno uveljavile nekatere slovanske besede v mednarodnem izrazju. Cvijić je kot učenec dunajskega geografa A. Pencka leta 1893 izdal prvo nemško kraško monografijo z naslovom Das Karstphänomen, ki je malo predelana izšla leta 1895 v srbščini. Njegova definicija krasa in razpored snovi v knjigi zgovorno zrcalijo napredek krasoslovja v 19. stoletju, ki pa ga Cvijić še ni mogel dojeti v vsej medsebojni povezanosti in brez notranjih protislovij. V uvodu knjige iz leta 1895 omejuje kras še vedno na apnence. Kraški predel označuje kot apneniško ozemlje, na katerem so škraplje, vrtače, slepe doline in polja kot oblike pokrajinskega površja, in ki se odlikuje z jamami in podvodnimi rekami. Celokupnost oblik nekega kraškega področja imenujemo kraško pokrajino. Bolj kot ta definicija ostaja pri starinskem pojmovanju krasa v delitvi snovi na poglavja. Kraške oblike namreč deli na škraplje in žlebiče v našem pomenu, vrtače, kraške reke, kraške doline in na polja. Jame in brezna opisuje pod poglavjem vrtače, slednje deli na skledaste, lijakaste, vodnjakaste, aluvialne in neprave v obliki jaškov ti so povzeti po nemškem Trichter. Med te prišteva udrtine, povezane s podzemeljskimi vodnimi jamami npr. Labodnica. Vzrok za to njegovo delitev je domnevno v mnenju, da so kraški le tisti pojavi, ki jih povzroča korozija, in ne udiranje stropov. Podobno kot Hauer jamam ne nakloni posebnega poglavja.    V poznejših razpravah je Cvijić koncept krasa izpopolnjeval in ga delno tudi spreminjal glej Roglić, 1966a, 1966b. Tisti, ki citirajo mlajša Cvijićeva dela, to pogosto spregledajo. Do današnjih dni se je ohranila Cvijićeva delitev na holokarst ali popolni kras in merokarst ali nepopolni kras. Holokarst, ki nastopa v najbolj značilnih oblikah s kraškimi polji vred Cvijić, 1900, 1960, imenujejo nekateri tudi dinarski tip. Merokarst je že Cvijić delil na podtipe, kot so kras v kredi mišljena je kamnina in ne njena starost v južni Angliji, severni Franciji, moravski kras, kras frankovske Jure, kras regij okrog Dinanta in Namurja v Belgiji itd. Med prehodne tipe Cvijić uvršča kras planote Causse v Franciji, kjer globoke doline sežejo do neprepustne osnove, pa tip Jure, kjer je površinski kras razvit predvsem na planotah.    Za razmeroma valovit in nižji kras skušajo zadnji čas uveljaviti ime srednjeevropski kras za razliko od mediteranskega ali submediteranskega, ki pa ni bil nikoli točneje opredeljen. Maksimoviču 1960, 1963, 1969 pomeni srednjeevropski kras nasprotje južnoevropskemu tipu, ki je razvit v Dinarskem gorstvu, Alpah in Pirenejih. Isti avtor 1963, 1969 kras deli na zakriti kras ali ruski tip pokrit s peščenjaki ali drugimi klastičnimi, to je nesprijetimi sedimenti, prekriti ali kamski kras, ta je pod rečnim nanosom, in podvulkanski tip pod vulkanskimi bazalti sl. 5.    V Dinarskem gorovju jugovzhodne Evrope in v Sloveniji močno prevladuje karbonatni kras v apnencih in dolomitih. Ne smemo pa prezreti, da so tanjši ali debelejši skladi karbonatne kamnine tudi kot vložki med drugimi kamninami. V eocenskem flišu so v jugozahodni Sloveniji debelejši vložki trdega apnenega laporja, v katerem so v razpokani kamnini tudi jame in v njih, če je kamen delno prepusten, tudi nekaj kapnikov, in tudi manjših kraških izvirov ne manjka.    Kamnina običajno pomeni tudi že tip krasa. Ker je po svetu poleg apnenca in dolomita tudi več drugih kamnin s krasom, so tuji raziskovalci opredelili več petrografsko pogojenih tipov krasa. Predaleč bi nas vodilo navajanje vseh tipov krasa, ki jih pozna moderna literatura. Omenimo le solni kras v soli, kredni kras, anhidritni, sadreni gipsni kras itd. Zagovorniki mnenja, da je kemično raztapljanje osnovno za pojem krasa, sprva nekaterih kraških oblik v nekarbonatni silikatni kamnini in vulkanskega krasa niso priznavali za pravi kraški pojav imenovali so ga nepravi ali psevdokraški, vse dokler ni bilo ugotovljeno, da so v topli klimi delno topne tudi nekatere druge kamnine ali vsaj nekateri minerali v njih. Zato tudi tam odkrivajo brezna in jame. Tako zadnja desetletja nastajajo nova jamarska društva in jamarske zveze tudi na območjih, kjer na preglednih geoloških kartah ni karbonatnih kamnin ali so le v otokih. Daljše jame odkrivajo na primer v Južni Ameriki pa v srednjeafriški Ruandi. Nastale so v plutonitih, metamorfitih, peridotitih, gnajsih in mikašistih, kjer je topla voda s pomočjo gvana raztopila karbonatno vezivo, ki veže amorfna silicijeva zrna Peyrot, 1997. Ni pa s kraškimi procesi raztapljanja povezan izraz termokras, to je pojav, ki nastopa v hladnih področjih s trajno zmrzlo podlago merzloto, permafrostom, kjer je površje podobno zvegano kot na krasu, vendar zaradi neenakomernega taljenja poleti in zimskega zmrzovanja Koržnev, 1967. Se pa krasoslovje od nekdaj ukvarja s termalnim krasom kot posledico termalnih vrelcev Maksimovič, 1963, 1969. H karbonatnemu krasu štejemo tudi klastokras, to je kras v delno sprijetih ali delno zlepljenih klastitih peskih, prodih, gruščih, brečah in podobno, kjer voda v nekaterih primerih raztopi le vezivo netopnih zrn. Literatura o solnem krasu je zanimiva posebej zato, ker je raztapljanje soli hitro in se oblike kot škraplje, žlebiči, naravni mostovi, ponori, udorne vrtače, kraške doline in jame ter ugrezi razvijajo veliko hitreje kot v karbonatih Sencu, 1967.    V literaturi je pogosta delitev krasa po pokritosti, pri čemer pa so velike razlike Sokolov, 1960, 1961. V slovenščini pomeni goli kras kraško površje, kjer vidno prevladuje kamenje čeprav je med njim morebiti še več površja s prstjo, kot nasprotje pokritega, ki ga pokriva zemlja oziroma prst ali samo ruša. Izraza goli in pokriti kras nista povezana z vegetacijo in oba tipa se pojavljata tudi v gozdu, kjer rastejo drevesa iz skalnih špranj, zapolnjenih s prstjo. Vmesna oblika med golim in pokritim je polgoli kras. Iz najnovejšega časa so prizadevanja, da bi z izrazom prikriti kras označevali kras, ki ga prekriva vodoprepustna kvartarna naplavina. Prikriti kras naj bi tako pomenil odejo iz neprepustnih sedimentov. Tako se pod eocenskimi fliši ob suši del vode ali vsa zgornja Pivka pretaka proti izvirom Vipave Habič, 1989a. V bližnji okolici Idrije je prikriti kras v apnencih pod dolomitnim narivom ali pod pokrovom neprepustnih plasti Čar, 1974. Povsod nepredušno z neprepustnimi sedimenti prikriti kras, na katerega naletijo šele vrtine ali rudniški rovi, imenujejo na Poljskem in drugod rudniški kras Bradzinski, Wjcik, 1966, Pulina, 1999.    V slovenščini Slovenska kraška terminologija, 1973 delimo kras tudi po oblikah kamenja, ki gleda na površje grbinasti, čokasti, rebrasti kras v praksi delimo kras še glede na relief nižinski, gorski, visokogorski kras, lego obalni kras, prevladujoče oblike vrtačasti kras, kras kraških polj in podolij, starost in klimo, v katerih je nastal tropski kras, paleokras, in glede na globino kraške gmote. Pri slednjem pa so razlike. Nekaterim pomeni globoki kras globino zakrasele kamninske gmote ne glede na globino gladine kraške vode oziroma piezometrične ravni. Drugi ga definirajo po globini, do katere sega vertikalno prenikanje vode. Tako bomo opredelili globoki kras tudi v tej knjigi. Podobno je z izrazom plitvi kras, v katerem večje depresije segajo do neprepustne kamnine ali vodoravnega pretakanja vode.    V kraški geomorfologiji sta zadnja leta v ospredju zanimanja fosilni kras in paleokras. O razlikah med njima si krasoslovci niso edini. Po W. B. Whitu 1988 pomeni paleokras s sedimenti napolnjene votline v krasu, pokritem z mlajšimi sedimenti, po Ford in Williamsovi monografiji 1989 pa je paleokras izenačen s fosilnim. Paleokras največkrat pomeni v drugačni, v Evropi navadno terciarni, klimi nastali kras ne glede na to, ali ga sedanje razmere spreminjajo. Mnenje je, da so fosilnega nastanka večje kope, ki so v tropski klimi imele stogasto obliko ali obliko stožca, t. i. mogote, ki pa jih zdaj ne prekrivajo več neprepustni sedimenti. Take vzpetinice v paleokrasu na Slovenskem deli Habič 1985-86b po relativni višini in širini na kovke 100-150 m, kuclje 50-80 m, 400-600 m premera in lonice 10-40 m, 100-150 m premera. To so po njegovem kvartarnemu podnebju in tektoniki prilagojene oblike tropskega krasa, nastale v neogeni klimi.    Več o raznih pojmovanjih krasa in o kraških tipih je v naslednjih poglavjih. Pripomniti pa je treba, da se pojem kras še vedno širi, saj ga spoznavamo z vedno številnejših strani. Kljub odporom je vedno več oblik, ki jih štejejo za kraške. Vedno bolj vemo, da pomeni kras ne le posebne površinske oblike, jame in poseben način podzemeljskega pretakanja, marveč tudi posebne temperaturne razmere v globinah oz. posebne geotermične stopnje, posebno klimo v površinskih kotanjah in jamah, posebnosti v nastajanju prsti in njihovih lastnostih, skratka, poseben tip okolja, imenovan tudi kraški ekotop.    V knjižici Slovenska kraška terminologija 1973 je kras definiran z naslednjimi besedami ozemlje, kjer vlada zaradi poklinske prepustnosti kamnine podzemeljsko kraško pretakanje vode, učinkovito kemično raztapljanje kamnin in kjer so lahko razvite tudi značilne površinske in podzemeljske oblike. Podobno se glasi tudi definicija, ki jo je na 3. Mednarodnem speleološkem kongresu na Dunaju predložila v diskusijo in odobritev posebna komisija za terminologijo pri Mednarodni speleološki zvezi Trimmel, 1965.    Za kras sta torej bistvena dva pojava, korozija in kraško pretakanje. Omemba korozije omejuje kras na lahko topljive kamnine.    Navidezno nepomembna beseda iz definicije, da na ozemlju, kjer vladata korozija in kraško pretakanje, lahko nastopajo tudi površinski in podzemeljski kraški pojavi, bistveno razširja kraško ozemlje na primere, kjer so zastopani od kraških pojavov samo kraški izviri. Raziskovalci s takim pojmovanjem v svetu vedno bolj širijo obseg kraških ozemelj. Koliko jih je skupno, ne vemo. Poznamo le obseg površinskega apnenca in dolomita, ponekod tudi krede, sadre in soli, kjer pa v nekaterih klimah ni nujno razvit kras, drugod pa je kras tudi na nekarbonatnih kamninah. Nekateri štejejo za kras tudi ozemlja z redkimi udori nad globoko pod površjem ležečimi solmi ali sadro evaporiti. Objavljene ocene krasa segajo od dvajsetine do sedmine vsega kopnega površja.    Pisec te knjige se drži navedene definicije in šteje h krasu v Sloveniji vse ozemlje, ki je iz karbonatnih kamnin in kjer vlada kraški pretok tega ni na primer v prodih, pa čeprav tu ni ne znanih jam in ne površinskih kraških oblik. Javnost pa še vedno meni, da ni krasa brez površinskih kraških kotanj ali jam.    Kras karst je edina beseda iz slovenskega jezika, ki je prešla jezikovne meje in postala mednarodni strokovni izraz, krasoslovje pa mednarodno priznana stroka. Beseda je novejšega izvora in se vedno bolj uveljavlja v svetu. Dobro je že uveljavljena v nemški Karstkunde, ruski karstovedenije, francoski karstologie in italijanski karstologia znanosti. Od mnogih vej krasoslovja s tujko karsologie, Panoš, 1995 so bolj uveljavljene fizična speleologija, ki zajema tudi vulkanospeleologijo in glaciospeleologijo jame v ledeniku, speleoterapijo zdravljenje v jamah, speleobiologijo ali biospeleologijo, ki preučuje živi svet v jamah, kraško klimatologijo in kraško hidrologijo. Tradicionalnim strokam, ki so preučevale kras, to je kraški geomorfologiji, geologiji in biologiji ter arheologiji se v vedno večji meri pridružujejo geofizika, kemija, sedimentologija, jamska turistika, slišati pa je tudi že o vojaškem krasoslovju, uporabni speleologiji, jamski ekologiji ipd.    Raziskovalci teh strok objavljajo svoja spoznanja v strokovnih glasilih. Osrednji slovenski krasoslovni reviji sta Acta carsologica obdobno imenovana Poročila - Acta carsologica, glasilo Inštituta za raziskovanje krasa ZRC SAZU, in Naše jame, glasilo Jamarske zveze Slovenije.    Najobsežnejši pregled slovenske krasoslovne literature je v posebni, 30. številki Naših jam iz leta 1988, za starejše obdobje v okviru bivše Jugoslavije pa v zvezku Prilog bibliografiji krša Jugoslavije 1666-1974, JAZU, Krš Jugoslavije 93, Zagreb 1976.                
KRAŠKA HIDROGRAFIJA    Človek in voda na krasu    Redki viri za preživljanje so posebno cenjeni, prav tako tudi površinske vode sredi brezvodne pokrajine. Z redkimi izviri je tudi kraška pokrajina po svoje pustinja in tudi njeni večji stalni izviri so bili v davnih časih vzrok sporov. V nemirnih fevdalnih časih je ob kraških izvirih pri nas in na tujem zraslo precej samostanov in gradov, cerkva, kapelic. Na izvirih Timave je stal tempelj, posvečen bogu Diomedu, v bližnji jami Mitrej svetišče božanstvu Mitri, v bližnji vasi Štivan je v 6. stoletju nastali benediktinski samostan itd. Številne kapelice po Sloveniji in zlasti na krasu so posvečene svetniku Kancijanu, ki naj bi bil zaščitnik pred zmajem, hudičem in sušo. Tistega, ki je bival ob samem izviru, pri obleganju napadalci niso mogli prisiliti k predaji zaradi pomanjkanja pitne vode. Grad v Metliki, postavljen na skalo, je z globokim vodnjakom črpal vodo iz izvira Obrha. Nedaleč stran v Beli krajini je bil pri izviru Krupe grad Krupa. Grad je stal tudi ob izviru Prečne v Luknji. Ob izviru Unice iz Planinske jame pri Planini sta obrambni stolp in ostanek gradu. Bližnje ruševine gradu Hasberk so ob skupinskih izvirih Škratovke in blizu Unca. Ob izvirih Bistre je bil grad in samostan, zdaj je v njem Tehniški muzej Slovenije. Ob izvirih Vipave Pod skalo in Pod farovžem je nastalo večje naselje Vipava, skozi katero teče tudi potok Bela. Vipave bi se zato lahko oprijelo ime slovenske Benetke.    Nekaterim kraškim izvirom so pripisovali čudežno zdravilno moč. V romarski cerkvi v Dednem dolu pri Višnji Gori so pričali o tem številni obeski po stenah. Kraški izvir blizu jame v Lurdu je cilj mnogih romarjev.    Ker so večji in stalni vodni tokovi s primernim strmcem na Krasu redkost, so se ob njih zgostili vodni pogoni, mlini in žage, ki so delali za široko okolico. Na zgornji Krki in spodnji Temenici so nekoč mleli za skoraj vso Suho krajino. Podobni nizi mlinov so bili na Lahinji, Krupi, Malenščici, Notranjski Reki, Hublju, Vipavi, ob izviru v Ilirski Bistrici, Rakitnici, Obrhu v Loški dolini. V Zelških jamah sta bili dve žagi, zelška in rakovska. V naselju Brezje v Črmošniški dolini in v Hotederščici so vodno kolo za mlin in žago postavili na vrhu nekaj metrov globokega brezna, v katero je padala potočna voda. Pogona sta delovala še po drugi svetovni vojni. Tudi na Planinskem polju so bili taki vodni pogoni. Mlin v podobni legi je stal tudi na požiralniku Rašice v vasi Ponikve. Mlin nad ponorom Hotenjke deluje še danes.    Žal še ni dovolj preučeno, kako se je pri nas razvijala oskrba s pitno vodo. Ljudje so jo nujno potrebovali za pitje, vzdrževanje higiene in napajanje živine. Na kraškem površju je bila dosegljiva po dežju v mlakah. Stoječo vodo so ohranjali tako, da so napravili dno kotanj manj prepustno. Umetno mlako so imenovali kal, ponekod tudi lokev lokva. Drug način oskrbe je bilo shranjevanje deževnice. Menda je bila prva umetna posoda za shranjevanje deževnice v kamen izklesan kotlič. A takih primerov se je ohranilo zelo malo. Do nedavna je kotlič stal pri cerkvi na vrhu Gradišča nad Šentvidom na Dolenjskem. Na Krasu so velika naselja nastala zelo zgodaj in malo vemo o tem, kako so se pred izumom betona, ki je omogočil množično gradnjo cistern, oskrbovala z vodo, saj v vaseh ni vodnjakov. Za Lokev, nekdaj največjo vas na Krasu, vemo, da so imeli še pred dvema stoletjema v zemljo vkopane kale za živino in lokve za ljudi, ki so jih ob večji suši celo stražili pred tatovi Gams, 1987b. Kjer je bila zemlja debela in glinasta, so vanjo skopali vodnjake. Le v redkih je bilo dovolj vode vse leto npr. v Srednjem Globodolu. Vodnjake so izklesali tudi v manj prepustne dolomite ali apnence in stene zamazali z malto ali pozneje z betonom tak vodnjak je ostal v Planinci pod Krimom. V vodnjake so z žlebovi speljali deževnico s streh. Večji domovi so imeli dve cisterni, eno za napajanje živine, kamor se je stekala voda s slamnate strehe, in drugo z vodo z opečnate ali na Krasu prvotno tudi kamnite strehe.    Tretji vodni vir so bili kraški izviri. Na fluviokraškem, pa tudi na apneniškem ozemlju so ponekod blizu vasi z neprepustnimi vložki na površju zajemali vodo iz manjših izvirov. Nekatere jame, iz katerih pritekajo potočki, so celo obokali, da so ob suši vodo laže zajemali globlje v votlini. V nekaterih vaseh je bila pot po vodo z vrči, bokali, sodčki in drugo posodo vsakodnevno opravilo za mlade ljudi. Ob zelo veliki suši pa so morali po vodo z vozovi do oddaljenega vodnega toka ali večjega trajnega izvira. Tako so na primer s severozahodnega roba Krasa odhajali do reke Vipave, oddaljene v zračni črti 5 km in več kot 100 m niže. Gosto posejane vasi okoli izvira Temenice v Zijalu pričajo, da so vsaj na Dolenjskem ob naselitvi bolj zaupali izvirom kot cisternam. Pitna voda je bila marsikje dragocenost, s katero so zelo varčevali. V novomeški občini, kjer je povprečna gostota izvirov 0,5 na km2, so pred zgraditvijo vodovodov pitno vodo zajemali iz 22 večjih in še več manjših izvirov, čeprav nekateri zdravstveno niso bili neoporečni Plut, 1984. Vodovode so začeli graditi večinoma po letu 1931, leta 1971 pa je kapnico uporabljalo še 3000 gospodinjstev ali 22,5  tamkajšnje populacije, največ na suhokrajinski strani Radinja, 1984.    Bistveno olajšanje je prinesel cement. Najprej so z njim namesto z apnom zamašili špranje v kamniti steni vodnjakov. Med obema svetovnima vojnama je nekaj večjih vasi s podporo banovinske uprave zgradilo vaške cisterne, kamor se je stekala voda s streh ali betonske ploščadi, ki so jo ponekod na Primorskem naredili z betonskim premazom skalnatega pobočja. Cementne vodne zbiralnike za cele vasi so začeli ponekod graditi šele v 19. stoletju, ko so začeli podaljševati tudi prve vodovodne napeljave, sprva samo do korita sredi vasi, pozneje v vsak dom. Zdaj na Dinarskem krasu vodovodi oskrbujejo približno takšen delež domov kot drugje, to je okoli štiri petine. Nekaj več domov brez vode je le še v hribovskih vaseh na otokih dolomita ali apnenca.    Stari načini oskrbe z vodo so zapustili v ljudskem spominu veliko etnografskega gradiva, ki pa žal čedalje bolj izginja. O tem priča majhen zbornik Voda v Beli krajini, ki ga je l. 1998 natisnila občina Semič ob stoletnici napeljave prvega belokranjskega vodovoda.    Prebujajoča se znanost se je v poznem srednjem veku in v začetku novega zanimala samo za izjemne pojave na krasu, predvsem za presihajoča jezera, med njimi zlasti za Cerkniško. Konec 19. stoletja je stopilo v ospredje vprašanje gladine kraške vode, ki se je zaostrilo predvsem v času melioracije kraških polj. Vprašanje, ali ta gladina obstaja pod poljem in kako globoko je, je gnalo v podzemlje prve organizirane slovenske jamarje na Kranjskem P. Kunaver, 1971. Novo pobudo za raziskovanje kraške hidrografije je prinesla potreba po pitni vodi v rastočih mestih. Pri njenem iskanju so v letih 1840-1841 raziskali 329 m globoko Labodnico pri Trebčah in tam naleteli na podzemeljsko Reko. Tudi pri nas so za določanje zaledja izvira, ki napaja vodovod, opravili številna barvanja. Med svetovnima vojnama, ko so načrtovali vodne regulacije na kraških poljih, so s sledili ugotavljali podzemeljske vodne povezave, po zadnji vojni pa ob načrtovanju ojezeritev kraških polj. Za ugotavljanje vodnih povezav zdaj ne uporabljajo več obarvanih sledil, marveč jim sledijo na druge načine zato tudi ne govorijo več o barvanju, temveč o sledenju. Te najnovejše raziskave je spodbudila skrb za zdravo pitno vodo iz vodovodnega zajetja in za ohranitev življenja v kraških vodah nasploh.    Kljub vsemu pa so mnoga vprašanja iz kraške hidrologije še slabo preučena. Vsa skrb je bila posvečena rabi vode iz izvirov, skoraj nič pa ni bilo narejeno za zajetje padavinske vode na kraškem površju. Zatesnitev manjših vrtač kotanj ne daje zadostnih vodnih količin za živino in drobnico na poletni paši. V poštev pridejo predvsem velike vrtače in dna uval.        
Vpliv kamnine na vodno prepustnost    Kras je delo vode, ki že milijone let in tudi še zdaj pred našimi očmi oblikuje podobo krasa v kamnu, a ne z dletom, kot to delajo kiparji, temveč z vodo, vendar je podoba v znatni meri odvisna o kamna. Zato je podoba krasa odvisna tudi od lastnosti kamnin.    Kamnini na krasu v Sloveniji sta skoraj v celoti samo dve, apnenec in dolomit, a so pri obeh velike razlike v trdnosti, zrnatosti, plastovitosti, prepokanosti, čistosti, vsebnosti magnezijevega karbonata in debelini karbonatnih kamnin, ki jo merimo v kilometrih. Vpliv kamnine se izraža predvsem prek stopnje vodne prepustnosti.    Apnenec in dolomit sta plitvomorski odkladnini. Nekaj ju je iz paleozojske dobe, velika večina pa ju je nastala v 200 milijonov let dolgem srednjem zemeljskem veku mezozoiku, ko je na slovenskem ozemlju med Gorjanci in Kobariškim nastal ozek globokomorski jarek, geologi ga imenujejo tudi Slovenski jarek, na obeh njegovih straneh, zlasti na južni, pa plitvo dolgotrajno morje - karbonatna platforma. Med več kot sto milijonov let trajajočo dobo se je globokomorski jarek spreminjal. Tudi na tako imenovani karbonatni platformi je morje občasno postalo plitvo in celo izginilo. Odtod spremembe v morskih organizmih, ki so odmrli. Skeleti alg, foraminifer, mehkužcev so skupaj s prahom, glinenimi kvarcitnimi delci potonili na morsko dno in so zdaj fosili v kamini. Na južnem robu dinarske plitvomorske platforme se je v kredi začel odlagati fliš in ta rob se je premikal proti jugozahodu, dokler sredi eocena morje v Primorju ni povsem izginilo.    Malo pozneje, delno v oligocenu in še bolj v miocenu, se je začelo od vzhoda širiti Panonsko morje, ki je v severovzhodni Sloveniji v veliki meri prekrilo starejše sedimente, tudi karbonatne, s sočasnimi, dokler ni sredi pliocena povsem odteklo.    Že v morju in pozneje na kopnem se je začela sprememba v morskih odkladninah in z njo tudi dolomitizacija Guser et al., 1994. Vse te spremembe odsevajo v kamninski sestavi apnencev in dolomitov in z njimi vred v načinu vodnega pretakanja.    V karbonatnih kamninah prevladujejo minerali kalcit, magnezit, aragonit in organski skeleti iz kalcija in aragonita, kot primesi pa kvarcit, glinenci, kalcedon, anhidrit, pirit, limonit, glavkonit itd. Železove primesi ponekod vnašajo rjavkasto in rdečkasto barvo, bituminozne pa temno, saj je čisti kalcit belkaste barve. Netopnih ostankov je v naših apnencih običajno le 1-2 . Če bi na primer raztopili 800 m debele repentaborske apnence, bi ostalo kak decimeter netopnih ostankov Giacomelli, 1953-1954. Toda za mineraloške analize apnencev in dolomitov navadno jemljejo le trdno kamnino, ne pa netipičnih vložkov iz netopnih peščenih, ilovnatih in glinastih sedimentov, ki se po odstranitvi apnenca odkrijejo med skladi in v špranjah. Ti so, potem ko so karbonati raztopljeni, osnova za nastanek klastičnih sedimentov na površju, kar pedologi imenujejo tla, geografi prst in ljudstvo največkrat zemlja. V njej pa prevladujejo kremeni in drugi netopni minerali Gregorič, 1969.    Razlike, ki so v znatni meri nastale na kopnem, so navadno tolikšne, da jih v kamnini lahko ugotovimo že na oko in še bolj pod mikroskopom. Petrologija loči karbonatne kamnine po sestavi v naslednje vrste-	mikriti zrna s premerom 0,5 do 5 mikronov, nastali iz blata in amorfne mase-	peleti 30-50 mikronov, nastali iz živalskih iztrebkov in oolitov-	ooliti gradijo jih zrna peščenjaka-	skeleti hišice koral, vretenčarjev, alg itd.-	interklasti erodirani delci ali odkruški, nastali navadno ob obali-	spariti srednje veliki do veliki kalcitni kristali kot osnovna masa z zrni, več-	jimi od 20 mikronov.    Dolomiti imajo manjša zrna, do 10 mikronov, in vsebujejo običajno več železa, zato je iz njih nastala zemlja navadno bolj rdečkasta. Primarna poroznost apnenca se praviloma veča s premerom zrn in znaša v mikritih 2 , v sparitih in v dolomitiziranem apnencu pa 5-15 .    V literaturi najdemo neusklajene trditve, koliko mineraloška sestava vpliva na kraške oblike. Teže topljivi naj bi bili biomikriti. Angleške jame v sparitnih apnencih naj bi bile ozke, razvile so se predvsem ob lezikah. V jamah, ki so nastale v Angliji v apnencih z malo sparitov, je več grušča Sweeting, 1968, 1972. V ZDA so ugotovili, da je manj jam tam, kjer kamnine vsebujejo manj magnezija, manj silicija, manj Al2O3, kvarcita, živcev in kjer je kamnina bolj debelozrnata. Ta odvisnost je očitnejša pri dolžini rovov kot pa pri številu jam Parizek et al., 1971. Nekateri menijo, da je v čistih apnencih več jam. Nasprotujoča si mnenja, ali je dolomit kraška kamnina ali ne, gredo v veliki meri na račun navade, da vse dolomitne kamnine mečemo v en koš. Dejansko so od primera do primera velike razlike Zogović, 1966.    Prevladuje mnenje, da je večina naših dolomitov nastala sekundarno, to je iz apnencev, in večidel na kopnem, zato so tudi starejše karbonatne kamnine navadno najbolj dolomitizirane. Pri pozneje nastalih epigenetskih dolomitih se razmerje med kalcijem in magnezijem spreminja v kratkih razdaljah. Razlike povzročajo tudi primesi, kot so sadra, anhidrit, gline. Trdijo, da so dolomiti v Dinarskem gorstvu v središču antiklinal manj zakraseli. V primorskem pasu so bolj prepustni in jih imenujejo hidrološki kolektorji, v notranjih Dinaridih pa imajo vlogo hidroloških izolatorjev Zogović, 1966. V vlažnih podnebjih dolomite po svetu razglašajo za manj kraške kot apnence, v suhih klimah pa je razlik manj.    Beseda poroznost ima v petrologiji dva pomena. Pri medzrnasti ali prvotni poroznosti nepovezane pore ne vplivajo na vodoprepustnost. Drugotna sekundarna poroznost vključuje večje povezane praznine, skozi katere se lahko pretaka voda. Kamnina z veliko primarno do 40  in navadno slabotno sekundarno poroznostjo je na primer kreda, ki ponekod ni nič manj prepustna kot apnenec. Terciarni apnenci, ki gradijo otok Malto, so zaradi velike poroznosti več kot enkrat lažji kot v Sloveniji in jih z lahkoto oblikujejo v zidake, vendar nič bolj ne prepuščajo vode od naših apnencev.    Sekundarna poroznost je značilna za vse večje votline, ki so nastale pri spremembah v morju in še bolj na kopnem, to so prepoke, špranje, prelomi, zevajoče ali tektonizirane lezike, kanali, jame, votline. Pretočno povezane imenujemo prevodnike, če so povezani z vodnimi izviri. Tako poroznost imenujejo tudi aktivno ali efektivno prevodnost.    Na krasu na Slovenskem, kjer so apnenci in dolomiti razen redkih izjem izredno tektonsko pretrti, nagubani, nariti na mlajše, se sekundarna votlikavost bistveno spreminja na kratke razdalje. V kamnolomih in cestnih usekih se lahko prepričamo, kako različne so praznine, ki sestavljajo votlikavost. Najgostejše so razpoke, nekatere so le na površju sklada, druge sekajo ves sklad ali celo več skladov. Razpok je največ v površinski kamnini, na katero deluje tudi mehanično preperevanje. Ob razmaknjenih razpokah so nastale špranje, ki jim voda še ni zabrisala strukturne oblike. Če so stene gladke in odprtina okroglasta, kar je posledica delovanja vode ali ilovice, in je opazno, da jih je oblikovala tekoča voda, navadno govorimo o kanalih. V kamnolomih lahko vidimo, da voda velik del skalnih razpok še ni preoblikovala, so kratke, njihova širina in višina se hitro spreminjata. Opaziti pa je tudi sledove prekinitve vodnega pretoka ob špranjah, potem ko jih je zapolnilo blato ali so v celoti ali delno zasigane. Špranje so najbolj pogoste ob lezikah, kjer pomenijo medskladovne presledke. Ob tektonsko nastali drsni leziki je špranja pogosto široka, če pa je na gmoto delovalo tektonsko stiskanje, lezike pogosto niso tako prepustne. Ker pripada slovensko ozemlje tektonsko še vedno nemirnemu alpidskemu sistemu in skalni bloki ob potresih in močnih eksplozijah ne mirujejo, se spreminja tudi pretočnost skozi majhne lezike. Premaknitve povzroča tudi razbremenitev skalne podlage, potem ko je človek z nje odstranil gmote, ali narava po razširitvi in poglobitvi dolin. Po večjih potresih navadno postanejo večji izviri začasno kalni, manjši pa presahnejo ali nastanejo novi.    Ponekod se v kamnolomih, kjer odstranijo velike bloke npr. v kamnolomu pri kraju Pučište na Braču, podlaga dvigne za milimeter ali več. Erozijsko poglabljanje in razširjanje doline, na krasu pa nastanek večje vrtače, uvale, kraškega polja, suhe doline in podobno povzročijo še večje gmote kamnine. Zato je za pobočji ponekod več brezen kot globlje v hribu.    Na delež vodno prevodnih kanalov lahko sklepamo tudi po tesnilni gmoti, ki so jo pod pritiskom vnesli v vrtine, in predstavljajo t. i. zavese pri gradnji vodnih akumulacij. Gostota vrtin, narejenih pri gradnji na Dinarskem krasu, se giblje od 0,2 do 2,0 mm2, tesnilne gmote pa votlikav kras požre od 20 do 600 kg na globinski meter. Pri gradnji HE Peruča so z vrtinami ugotovili, da je kamnina najbolj votlikava v višini piezometrične gladine Jenko, 1959.    Vodna prepustnost se meri s pomočjo izgube vode, ki jo pod določenim pritiskom napeljejo v vrtino. Kako se menja od sklada do sklada in kako je odvisna od povezanih prevodnikov, kaže primer vrtine V 31 blizu Milavčevih ključev na Planinskem polju Breznik, 1962    Globina 	Vodni 	Prepustnost	Opombav metrih	pritisk v atm	 v lmmin	2,3-20,0	10	1,620,0-30,0	10	0,29-0	vodotesen sloj30,0-54,5	10	7,5-26,454,5-60,5	10	0,34	vodotesen sloj60,5-65,5	5	2565,5-70,0	0	29,0	kanal70,4-90,5	0	neizmerljivo	voda teče v kanal    V drugih vrtinah na Planinskem polju so bile bolj izenačene vrednosti, npr. v vrtini V 7 in V 9 približno 2 lmmin, v vrtinah št. 23 in 24 približno 18 lmmin. Bolj razpokan apnenec ima praviloma večjo prepustnost, bolj zdrobljen dolomit pa ne vselej. Na Cerkniškem polju vrtine C-1 in C-2 se giblje prepustnost dolomita od 0,4-4,5 lmmin pri 10 atm Jenko, 1959. Če z vrtino ugotovijo, da je na nekem mestu sloj neprepusten, še ni rečeno, da ne bi mogla voda prenikati skozi gmoto v njegovi bližini, kjer je špranja.    Na slovenskem krasu so največ meritev vodne prepustnosti opravili v prvih dveh desetletjih po drugi svetovni vojni, ko so pripravljali načrte za vodne akumulacije. Eden od argumentov proti njihovi gradnji je bila tudi velika vodna prepustnost v apnencih. V drugih tedanjih jugoslovanskih republikah niso ugotovili bistveno manjše vodne prepustnosti, a so kljub temu zgradili precej vodnih zbiralnikov in prevodnost zmanjšali s t. i. zavesami, ki pa so zahtevale veliko sredstev. Pri veliki večini izguba vode iz akumulacijskih jezer bistveno ne presega tiste, ki so jo predvideli v načrtih Milanović, 1981, Bonacci, 1987, Breznik, 1998.    
Hidrografska conalnost    Kras lahko primerjamo z živim organizmom, njegovo ožilje so prevodniki, kri pa je voda. Načinov pretakanja je toliko, kolikor je tipov krasa, to je veliko. To velja tudi za kraško vodno conalnost, to je pasovitost od površja navzdol. Za kratko predstavitev smo jih tipizirali.        POLNO RAZVITA HIDROLOŠKA CONALNOST    VODA NA KRAŠKEM POVRŠJUTisti, ki kras razglašajo za brezvodno pustinjo, vode na površju ne štejejo med kraške značilnosti. Vendar ponekod po kraških kamninah tečejo prave reke, zlasti po dnu kanjonov. Primeri so Sava Bohinjka med Nomenjem in Bohinjsko Bistrico, Sava v soteski med naseljema Sava in Sevnica, del Kokre in Kamniške Bistrice, zgornja Krka, belokranjske reke, Kolpa pod Kostelskim, Soča v visokogorskih dolinah na Bovškem itd. Takšna reka, ki je dosegla uravnoteženi vzdolžni profil in teče v višini piezometrične gladine, dobiva vodo iz nevidnih kraških izvirov v strugi ali na robu dolinskega dna.    Kraške reke so videti na geografskih kartah kot nepovezane črte ali sistem vejic in vej, zraščenih z deblom - glavno reko. O avtohtonih rekah govorimo, če jih napajajo samo vode iz krasa, o alohtonih alogenih pa, če pritekajo z nekraškega ozemlja in samo prečkajo kras. Gostota površinskih vodnih tokov na krasu je majhna. Na Dinarskem krasu je, upoštevaje celotno območje nekdanje Jugoslavije, le 0,05 km površinskih tokov na km2 ozemlja, drugje pa 0,47 kmkm2 Dukić, 1958.    Reke, ki tečejo po apneniškem ali polprepustnem dolomitnem ozemlju visoko nad piezometrično gladino, večinoma izgubljajo vodo v tla, zato jih uvrščamo med ponikalnice npr. Rinža. Marsikje jim pravijo sušica, v dolenjskem narečju okrajšano šica. V Atlasu Slovenije 1996 najdemo kar dvajset potokov z imenom Sušica, štirikrat pa kot naselbinsko ime očitno je, da je prevladala knjižna raba. Šic je manj, trije potoki in eno ledinsko ime. Če potok presahne samo v spodnjem delu, nima imena Sušica. Razmeroma majhna Bloščica ob visoki vodi podaljša strugo za 4,5 km, dolenjska Rašica za 7 km. Mnogi manjši potoki le občasno izvirajo in tečejo, drugi presahnejo le izjemno redko.    Sušice so zelo pogoste v pasu triasnega, večidel glavnega dolomita, ki se, krajevno prekinjen, razteza med Logaškimi Rovtami in zgornjo dolino dolenjske Mirne. Ob veliki suši presahne večina pritokov Temenice, tudi taki, ki so običajno dolgi do 10 km primer Bratnice Gros, 1998. Presahnitev povzroči pomor rib in drugega vodnega živalstva, krizo obvodnega rastlinstva ter s tem daljše zmanjšanje biodiverzitete.    V poglavju o regiji Kras in njenih vodah je opis nenadne presahnitve Notranjske Reke l. 1982, ko je ta ponikala v prej zapolnjeno 27 m globoko brezno, ki se je odprlo pri Gornjih Vremah. Naslednje leto se je to prvo brezno  7 km pred Škocjanskimi jamami spet odprlo. To in druge ugreze v strugi so v daljši preteklosti mlinarji sproti zasipavali.     Dolžina prenikajočega potoka na površju je odvisna od debeline in količine rečnega transporta, pretoka vode, votlikavosti kamine in od globine vodne gladine. Vodni tokovi tipa Reke, ki pritekajo s flišnega hribovja in skrilavcev ter peščenjakov, prenašajo precej proda in peska, zato so končne sušice na apnencu razmeroma dolge. Dolge so tudi na dolomitih, čeprav voda ne prenaša debelejših prodnikov, saj je votlikavost v dolomitih na splošno manjša. Temenica ponikne šele po prehodu z dolomita na apnenec. Če je gladina kraške vode plitvo pod večjim vodnim tokom in ima reka majhen strmec, ne pride do ponikanja. V teh primerih rečni pretok ob visoki vodi povečujejo kraški izviri v boku doline. Taki primeri so Sava Bohinjka v soteski nad Bohinjsko Belo, Kolpa med Vinico in Kostelskim itd., medtem ko teče Reka v Vremski dolini nad zelo nihajočo kraško vodno gladino.    Drobne navzdolnim dolinicam podobne polkrožne površinske oblike, nastale brez površinskega toka vode na pobočju, se navadno pojavljajo na dolomitiziranih apnencih in dolomitih. Na izteku v ravnino se navadno razširijo ali izginejo. Ni znakov, da bi jih povzročalo podtalno spiranje delcev. Bolj verjeten vzrok je pospešena korozija podtalnega združenega vodnega toka. Pri nas se je za te oblike udomačilo ime dolek ali dolec. Ker pa so imena za manjše doline v Sloveniji številna in različna primerjaj Badjura, 1953, pomeni Habiču 198586 dolec tudi dolasto uvalo. Na večjih nadmorskih višinah debelejša glinasta zemlja občasno zmrzne, zaradi slabe prepustnosti je več površinskega pretakanja na strminah in več hudournikov njihove struge so izdelek poligenetskih procesov.    Talna voda, ki se občasno dvigne na površje, najprej zalije dna vrtač in drugih kotanj in v njih ostane dalj časa predvsem pozimi. Značilen primer presihajočih jezerc je na ravniku zgornje Pivke. V literaturi sta od tam najbolj znani Petelinsko in Palško jezero. V obeh presihajočih jezerih je na dnu estavela kot kazalec nihanja vodne gladine, ki občasno lokalno doseže površje. Po izredno velikih jesenskih nalivih v kotanjah z ravnim dnom na naplavini nastane do deset in več manjših jezer, ki se vrstijo od Koritnice do Žej. Nekdaj so na dnu kotanj z ljudskim imenom pivka vaščani imeli polja, zdaj imajo večidel le še travnike, a tudi te, žal, ponekod že zarašča gošča hosta. S tem je ogrožen obstoj nekaterih na vlažna tla navezanih endemitov.        KRAŠKA JEZERA    V primerjavi z nekraškimi jezeri gladina kraških jezer bolj niha ali ta jezera celo presihajo. Presihajoča jezera od nekdaj zbujajo posebno pozornost. Geograf prof. A. Gavazzi 1904, ki je služboval na Univerzi v Ljubljani v letih 1921-1924, je v nemščini opisal dinarska kraška jezera. Njegov opis je bil v tuji literaturi o našem krasu in v kraški hidrologiji pogosto citirana literatura.    Poplave na krasu trajajo dlje kot drugje, zato težko opredelimo, kdaj gre za poplavišče in kdaj jezero. Cerkniškega jezera, ki je napolnjeno z vodo povprečno pol leta, ne imenujemo poplavišče. Planinskega polja, kjer voda stoji na leto povprečno le en mesec, pa ne imenujemo jezersko polje. Po trajanju stoječe vode se ločita periodično in epizodno jezero, slednje se pojavi enkrat na več let. Epizodno jezero nastaja na primer v dolenjski uvali Velike Dole južno od Zagorice.    Jezera delimo tudi po nastanku jezerske kotanje. Ločimo korozijske, erozijske, glaciokraške, udorne, kotanje mešanega nastanka itd.    Vodne razmere v jezeru so zelo odvisne od tega, kje in kakšen je vodni dotok ali odtok. Pri nas je največ izvirnih jezer, a so večinoma majhna, tako da po mednarodnih merilih sploh ne sodijo med jezera. Majhna so tudi jezera med podori ali lehnjakovimi pragovi v vodnih jamah Planinska, Križna jama. Majhna, a 74 m globoka, je vodna kotanja, iz katere priteka Kolpa. Pravimo, da priteka iz brezna in ne iz jezera. Izvir Kolpe, na Hrvaškem nedaleč od državne meje pri Osilnici, je najlepši primer vokliškega izvira. O jezeru govorimo tudi, kadar ponor ne more požreti vse izredno narasle ponornice, tako da voda stoji pred jamo Pivka pred Postojnsko jamo Habe, 1966 ponornice v nekaterih slepih dolinah.    Zanimiva ponorna kotanja je Podpeško jezero. Leži pod Krimom na robu Ljubljanskega barja. Vanj se izliva površinski potok, ki zbira izvire na robu močvirne ravnine v dnu uvale. Jezerska gladina je le nekaj decimetrov višja od tekočih voda na bližnjem robu Barja. V jezerski kotanji se pod ilovico v globini 10-12 m začenja skalno brezno, ki pri globini okoli 46 m Gams, 1963 preide v vodoravno špranjo. Tam, kjer je preveč ozka za vračanje, je potapljač dosegel globino 51 m Vrhovec - Mihajlovski, 1996, kar je več od Bohinjskega jezera. Podpeško jezero, imenovano po bližnjih vaseh Podpeč in Jezero, je opisano v regionalnem delu te knjige.    Ponekod zalije kraško kotanjo talna voda zaradi dviga splošne gladine kraške vode. Za taka brezna so poskušali uvesti izraz vodokazna brezna npr. na Radenskem polju. V Dinarskem gorstvu je lep primer vodokaznega brezna približno 500 m globoko Crveno jezero pri Imotskem v Hercegovini, nedaleč od meje s Hrvaško. V Dolini Triglavskih jezer zavira ponikanje vode v dno jurski apnenec z roženci ali grušč, ki se usipa vanje in skozi katerega priteka ob kopnenju snega voda iz okolice. Pri Dvojnem jezeru Peto in Šesto jezero odtok ni v dnu, temveč više v skalnatem bregu kotanje. Jezeri Rjava mlaka in Zeleno jezero sta plitvi kotanji z neznanimi dotoki in odtokom. Tako je tudi pri Črnem jezeru. Vodna gladina manj niha pri 4., 5. in 6. jezeru, v jezeru na planini Jezero in v Krnskem jezeru, ker je podzemeljski odtok v višini nizke vodne gladine. Peto triglavsko jezero napaja pritok Močilec. Glaciokraške kotanje manjših Krnskih jezer napajajo melišča, odtok v dno pa so pridušili grušči in peski. Kotanjo največjega Krnskega jezera je domnevno poglobil ledenik Gams, 1962.    Cerkniško jezero je po pretočnih razmerah sestavljeno jezero. Njegov osrednji del ima stalen površinski dotok s severnega in vzhodnega dolomita in skoraj trajne izvire iz jugovzhodnega apneniškega obrobja, med njimi je največji Obrh. Na jugozahodni strani pa so trajni ponori. Podobno, a trajnejše jezero je v Zadnjem kraju, ki je z griči dokaj ločeni del Cerkniškega jezera. Zdi se, da je jezero pri vasi Smrečje v Rovtarskih hribih redek primer razpršenega dotoka in odtoka v dolomitu. O največjem alpskem jezeru, Bohinjskem, velja, da je kotanjo izdolbel ledenik in jo na odtočni strani zvišal z morenami in fluvioglacialnimi naplavinami, da je, skratka, ledeniškega izvora. Vendar odvaja jezernica pri Sv. Janezu polovico več vode, kot jo površinsko priteče iz Savice. K preostali polovici v veliki meri prispevajo kraški izviri iz apneniškega dna. Njihova voda je dostopna le v jami Govic Lajovic, 19811982. Ob zelo visoki vodi bruha iz vhoda v to jamo več m3s vode.    V tujini so edinstvena kraška jezera na polotoku Florida v ZDA. Na stiku reliefno bolj razgibanega in višjega severnega dela z južnim, bolj ravniku podobnim, nižjim in močvirnim delom polotoka ponikajo vodni tokovi v kras, ki pa je v precejšnji meri prekrit s tankimi sedimenti. Ker potekajo podvodni kanali plitvo pod površjem in sega piezometrična gladina domala do površja, se je strop na mnogih mestih udrl. Tako so nastala številna jezera s kristalno čisto modro vodo. Kljub dobri vidljivosti je v njih doslej našlo smrt že več kot sto potapljačev. Udiranje površja povzroča tako škodo, da so na Floridi ustanovili poseben inštitut za preučevanje udorov oz. vrtač sinkholes.    Poleg periodičnih jezer najbolj slovijo lehnjakova. Najbolj znana so Plitvička jezera na Korani. Na lehnjakotvorni dolenjski zgornji Krki ne govorimo o jezerih.            TALNA VODA    Kdor je kdaj v celoti odstranil zemljo ilovico, glino, prst za gradnjo ali kamnolom, jo je našel nepričakovano veliko. V skladovitih apnencih je prsti in z njo talne vode več kot v neskladovitih ali v dolomitih, ker se v apnencih globoko zajeda v špranje in žepe. Ker imajo pokarbonatna tla, zlasti jerovica jerina, evtrični cambisoli ali kakor se že strokovno imenujejo tipi, ki jih poljudno združujemo v naziv kraška ilovica, v povprečju do polovice ali celo več glinenih delcev s premerom manj kot 0,002 mm, je sposobnost zadrževanja vode retencijska sposobnost večja kot na peščenih nekraških tleh. Če zavzema dinamična voda ta se lahko vključi v odtekanje in jo vegetacija lahko izkorišča 20  prostornine tal, je pri talni debelini približno 30 cm njena kapaciteta približno 60 mm. Palmer 1969 računa, da ima na krasu v ZDA jerina zadrževalno kapaciteto 70 mm na vsakih 30 cm globine. V takih primerih po dolgi suši večina vode začne odtekati šele, ko pade ustrezno dovolj padavin. O razmeroma precejšnji količini talne vode nas prepriča zapozneli začetek kapljanja vode skozi jamski strop po dežju.    Z izdelavo vodnih bilanc so ugotovili, da Dinarski kras po vodnem odtoku in izhlapevanju evapotranspiraciji, največ prek rastlinstva ne odstopa bistveno od nekrasa v Sloveniji. Povsod je nadmorska višina površja pomembnejša od kamninske sestave. Na višjem krasu zunaj visokogorskih Alp znaša letno v glavnem med 600 in 650 mm, v nizkem med 650 in 700 mm v Sloveniji povprečno 650 mm. Preostala voda odteče. Na primer iz kraškega porečja Ljubljanice odteče 60-70  padavinske vode, iz Pokolpja 58 , v spodnjem Posočju 60-70  Površinski – 1998. Na povsem kamnitem visokogorskem površju brez žepov prsti med skalami, kjer ne more rasti ne trava in ne grmovje, je evapotranspiracije zelo malo. Količnik odtoka, to je delež odtekle padavinske vode, med letom raste in upada v obratnem razmerju z mesečno temperaturo in je zelo majhen pri temperaturi pod 0. Če ni padavin, se zemlja na krasu prej osuši, ker zadrži le tisti del talne vlage, ki mu odtekanje navzdol preprečujejo sile, ki vežejo vodo na talne delce. Ta del pa ni majhen.        VODA V VADOZNEM Z VODO NEPREŽETEM ALI AERACIJSKEM ZRAČNEM SLOJUV tem pasu, ki je med kraškim površjem in nižjim, z vodo prežetim pasom, prenika padavinska voda skozi kraško kamnino pretežno navzdol. Ker ne zapolnjuje vseh medsebojno povezanih praznih prostorov, govorimo tudi o zračnem, aeracijskem pasu.    Ločijo vrhnji epikraški sloj, tj. navadno stik zemlje ilovice, gline in kamnine, kjer se preperina zajeda med skalo v obliki žepov, jaškov in špranj z ilovico. Sestavo epikraškega sloja vidimo v kamnolomih, cestnih usekih in drugih odkopih za gradnje, globokih od nekaj metrov do deset in več. Njegova raznolikost je velika. Skladovita kamnina ima praviloma bolj razčlenjeno skalno površje in bolj povezane prevodnike. To omogočajo zlasti špranje vzdolž lezik in prepokana kamnina. Močno zdrobljena kamnina ima slabšo prevodnost. Čar 1981 loči ob prelomnicah na sredi zdrobljeno, navzven na obe strani pa porušeno in nato ob bokih razpoklinsko cono. V prvi tektonska glina, breča in milonitna moka običajno slabo prepuščajo vodo, veliko bolj pa jo preostali dve, vendar le, če kamnina ob prelomu ni doživela stiskanja in če gre za apnenec. Dolomit, zlasti triasni, je na splošno bolj drobljiv. Prevodniki so zato redkejši in drobni. Razpokanost v vseh kamninah proti površju narašča in navzgor se širijo tudi žepi ilovice.    Vprašanje, kako hitro se voda pretaka s površja navzdol do jam, je zanimivo zaradi kemičnega raztapljanja, naraščanja vodne trdote in varovanja izvirov pred površinskim onesnaženjem. K sreči razpolagamo z več preizkusi ugotavljanja te hitrosti. Tako na primer vodo s sledili vlivajo v dno vrtač ali zunaj njih. Prej je prevladovalo mnenje, da je pretok pod vrtačami hitrejši, saj so menili, da vrtače nastajajo zaradi osredotočenega vodnega odtoka. Pri pozorni analizi poročil o teh poskusih sledenja pa ugotovimo naslednje prenikanje je hitrejše, a če je bilo sledilo vlito po dežju, torej ob vlažni zemlji, b če je bilo obenem izlite več vode in c, če je bilo vlito naravnost v skalno odprtino. Oglejmo si ta poročila podrobneje.    Nad Planinsko jamo so po daljšem sušnem obdobju dobrih 14 m3 vode z uraninom vlili v vrtino, ki je segla do skale v dnu vrtače. Po prenikanju skozi dobrih 100 m debel apnenec se je v jami pojavila v glavnem curku po dveh urah. Iztekanje obarvane vode je trajalo dobre tri dni. Ob ponovljenem poskusu v deževnem obdobju, a z bistveno manjšo količino vode le 20 litrov, se je uranin v jami pojavil v glavnem curku devet ur po izlitju, torej štiri in polkrat pozneje, v sosednjem curku pa se je kratkotrajno pojavil po dveh dneh, ko je ob kratkem dežju padlo 10 mm padavin. Sočasno so kot sledilo uporabil tudi rodamin, vendar ga niso vlili v vrtino, temveč z vodo razpršili po površju točno nad opazovalnico v jami. V njej se je pojavil kratkotrajno in tako razredčen ter na drugih mestih, da so podvomili o uspešnosti meritve Kogovšek, Habič, 1980.    Ko je po suši maja 1985 padlo 75 mm dežja, so v naplavino v vrtači pri kampu Pivka jama del Postojske jame vlili 30 l vode z barvili in čez eno uro dodatno še 2,9 m3 vode. Po poldrugi uri se je s povečanim pretokom skozi strop v jami odzval en pritok, čez četrt ure drugi, okoliški pa šele po dveh dneh, potem ko je padlo 44 mm dežja. V jamo je pred dežjem priteklo le nekaj odstotkov sledila Kogovšek, 1994. Sledenje tu in v Planinski jami je pokazalo, da se ob povečanem pretoku poveča tudi število pretokov skozi jamski strop, ker glavni ne zmore vsega pretoka.    Izjemno počasno prenikanje so ugotovili nad začetnim Kristalnim rovom, ki se odpira blizu kapnika Storž v Glavnem rovu Postojnske jame. Ta kapnik smo pred dvema desetletjema izbrali za ugotavljanje rasti sige, ker mu dotok s stropa kot redkost v tej jami nikoli ni presahnil Gams, 1968a. V začetnem Kristalnem rovu smo opazili na dotočnih mestih lepljive temne madeže Gams, 198384, ki niso povsem izginili do konca preteklega stoletja. Na začetku junija 1983 so v presledkih v razpoko zunaj vrtače in v vrtači nad rovom zlili skupno 12 m3 vode z več vrst sledila in v začetnem Kristalnem rovu in sosednjem delu Glavnega rova na površini 40  20 vzorčevali prenikajočo vodo. Sledilo se je na nekaterih mestih pojavilo razmeroma hitro, na drugih z veliko zamudo. Začetna hitrost pretoka v dobro prepustni kamnini je bila 2,2 cms, v slabo prepustni pa le 0,0015 cms. Vzorčevanje so po desetih mesecih in pol 26. aprila 1994 prekinili, čeprav sledilo še ni izteklo, in izračunali, da so ga registrirali le nekaj odstotkov Knez et al., 1995. Vzrok za izredno počasno prenikanje lahko iščemo v pasu tektonsko zdrobljenega apnenca, ki poteka čez začetni rov gl. Šebela, 1998, priloga 1 - tektonska zgradba sistema Postojnskih jam.    Ta opažanja so pomembna za naravovarstvo. Nevarnost onesnaženja izvira je večja ob hitrem izlivu polutanta v skalnato špranjo na polgolem ali golem kasu, na primer pri nesrečah velikih cistern, ki prevažajo nevarne snovi. Posledice so manjše, če je izlitje manjše, zlasti ob suši, in če je kraško površje pokrito z debelo plastjo prsti. Bili so primeri, ko posledic precejšnjega izlitja škodljivih snovi iz poškodovane cisterne na pokritem krasu v zahodnem Materijskem podolju na izviru Rižane niso zasledili Habič, 1988b. Tektonsko zdrobljene mase kamnine so lahko v primeru polucije s trdoživimi strupenimi ali radioaktivnimi snovmi za varstvo kraških voda prave tempirane bombe, ki začnejo delovati pozno in trajajo dolga leta.    Talna retencija je tudi vzrok, da po izotopih kisika v kraških izvirih ugotavljajo različno, a precej staro vodo. Ko je po dežju v prejšnjih dnevih na bližnji vremenski postaji na dan 23. junija 1989 padlo 19,5 mm padavin, je po enem dnevu v Županovi jami v stokrat povečanem curku izteklo le 9,12  izotopa 18C, ki je imel izvor v površinski zemlji, ker je deževnica večinoma le zapolnila talno retencijsko kapaciteto Urbanc et al., 1990, 1997.    Ta merska metoda sloni na razlikah v izotopski sestavi kisika v zraku in v tleh, kjer je večja zgoščenost ogljikovega dioksida. Ker so v padavinah najnižje vrednosti tega izotopa pozimi, v prenikajoči vodi v Divaški jami pa je nižek poleti, sklepamo, da tedaj izteka v glavnem padavinska voda iz pretekle zime Urbanc, Kogovšek, Pezdič, 1990, 1997, torej s polletno zamudo.    Zaradi skladovitosti, pretrtosti, starostnega razvoja itd. kamnine so prevodniki v njej zelo različni. Po opažanjih na jamskem stropu lahko ločimo naslednje tipea 	S klastičnimi sedimenti in sigo delno ali v celoti zapolnjeni prevodniki v skali. Voda se pretaka predvsem, ko se po dežju poveča njen pritisk. Da ob takih razmerah v prevodniku sčasoma pride do zamiranja vsega pritoka, lahko sklepamo iz opažanja, da s stropa na večino stalagmitov navadno ne pada več voda.b 	Skozi razpršene ozke skalne prevodnike pritekajoča voda, ki se na jamskem stropu kaže v dolgotrajnem kapljanju in v množici drobnih stalaktitov.c 	Prevodnik v špranji, v katerega se steka veliko manjših stranskih prevodnikov. Zanj sta značilna večji razpon med pretočnim viškom in nižkom ter po nalivu hitrejše naraščanje od upadanja, kot je pri prvem tipu.č 	Večji kamini, ki segajo do bližine površja, se hitro odzivajo na padavine in tudi hitro presahnejo.d 	Kombinacije naštetih tipov.    Tem tipom prevodnikov so ustrezno oblikovani tudi kapniki, o čemer bo več govora v poglavju o kapnikih.    Drugi tip prevodnikov je zlasti značilen za čas, ko leži na površju sneg. Največje vodne količine dajeta tretji in četrti tip, ki razmeroma hitro povečata pretok kraškim izvirom. Prvi in drugi tip napajata izvire zlasti ob suši, njuni vodi pravimo tudi odcedna.    Gornje tipe je opaziti v zgornji etaži Postojn-ske jame pod okoli 80-100 m debelim stropom iz apnenca. Naj navedem dve skrajnosti. Ko je bil epikraški sloj že namočen, je hud naliv, ki ga je spremljalo v jami slišno grmenje, pod skoraj 100 m debelim stropom v Zgornjem Tartaru skokovito povečal pretok skozi strop v obliki curka že po slabe četrt ure. Po dolgotrajni suši pa 19. novembra 1971, ko je padlo čez 40 mm dežja, skozi veliko tanjši strop v vhodnem delu jame pred Biospeleološko postajo ni pritekla niti kaplja vode, čeprav tu kaplja ali curlja večino leta Gams, 1968a. V Postojnski jami skoraj ni kapnikov le v okoli sto metrov dolgem Skalnem rovu Gams, 1968a, 1981a, ker tudi voda s stropa tu ne kaplja.    Še druga izkušnja iz te jame, ki priča o spremenljivosti drobnega pretakanja vode. Sredi poti med Kongresno dvorano in Pralnico se je v Postojnski jami avtor te knjige lotil hidrokemičnega merjenja na vsaka dva tedna na mestu, kjer je bilo kapljanje skoraj trajno. Ko so l. 1962 minirali skalo v bližnjem preozkem odseku rova za polaganje drugega železniškega tira, je kapljanje presahnilo in se začelo zelo počasi obnavljati šele čez nekaj let. Pretočnost v tem prevodniku je bila odvisna od najožjega dela prevodnika, ki ga je tresenje skalnega bloka stisnilo. Tak učinek imajo tudi potresi. Če jamarji, ki so doživeli potres v jami, napišejo, da niso opazili nobene spremembe v Dimnicah po potresu v Ilirski Bistrici, Žumer, 1996, v Breznu Gortani na Kaninu ob furlanskem potresu l. 1976, to ne pomeni nujno tudi drobnih sprememb v pretakanju vode. Domačini po močnem potresu navadno opažajo, da se je voda na izviru skalila ali obdobno presahnila izkušnja potresa v Breginjskem kotu l. 1976.        FREATIČNA IN EPIFREATIČNA CONA    Prenikanje vode skozi vadozno cono zaustavi neprepustna podlaga krasa, po kateri se vode pretakajo proti izvirom. Tako vlogo ima tudi gladina težje morske vode na odtočni strani krasa. V prevodnikih, ki so nižji od te gladine, teče voda tlačno. Ko preneha dotok, je voda v kolenastih rovih začasno ujeta in miruje. Vodna gladina v povezanih prevodnikih je tem višja od višine izvira, čim bolj je oddaljena od njega. Ko se gladina povsem izenači, je voda v votlinah pod njo tako rekoč ujeta in mrtva.    Gladino vodnega telesa imenujejo po svetu in pri nas gladina kraške vode ali piezometrična vodna gladina. S tem izrazom želimo izraziti nesklenjenost vodne gladine zaradi vmesnih skalnih gmot. Voda med pretakanjem v prežeti coni obliva in oblikuje vse stene, saj teče pod pritiskom.    Zaradi trenja med vodnimi delci in steno mora imeti voda v povezanih rovih strmec, ki je večji ob visoki kakor ob nižji vodi. Zgornja meja epifreatične cone je piezometrična gladina katastrofalno visoke vode, spodnjo pa določa gladina vode ob izredni suši. Višinska razlika med obema je velika v kraški gmoti s slabšo vodno prepustnostjo in na krasu pretočnega tipa. Gladina Notranjske Reke v breznu Labodnica niha za 108 m, v breznu Dolenjca pri Brestovici, ki je bliže izvirom, čez 16 m, na izvirih Timave pa le še 2 m. Še tuji primeri v kraškem masivu Jalte je nihanje piezometrov še večje Dubljanskij, 1968, veliko je tudi v poljskih Tatrah Rudnicki, 1967, na koncu najdaljše evropske jame Hölloch v dolini Muota pa je celo do 125 m Bögli, 1965, 1966.    V raziskovalne namene so z betonom začepili izvir Obod na robu Fatničkega polja v Hercegovini. Po deževju je začela voda vdirati iz špranj do 120 m visoko v pobočju nad Obodom, vodni pritisk na izviru je dosegel 10 atmosfer Petrović, B., 1968.    Pas med najvišjo in najnižjo piezometrično vodno gladino imenujemo epifreatična cona. V njej tečejo s prosto gladino zlasti vode ponornic. V epifreatični coni naj bi nastale številne večje jame White, 1988, str. 269-271. Po Fordu in Williamsu 1989, str. 265 se ti pogoji lahko uresničijo v močno razpokani kamnini. Tudi teorije o prehajanju vadoznih jam v freatične med zniževanjem vodne gladine izhajajo iz ZDA.    Od prepokanosti oz. preluknjanosti kraške kamnine je odvisno, ali tečejo vodni strženi v epifreatični coni pretežno težnostno ali pa niže, tlačno, v pravi freatični coni. Od razpokanosti je odvisen tudi obstoj še nižjih votlin z vodo. Kadar pri vrtanju naletijo na vodo v globoki votlini, jo kaj radi razglasijo za mrtvo, ne da bi dokazali njeno mirovanje.    Nesmiselno je tudi iskanje povprečne globine freatične cone, saj so ugotovljene globine zelo različne. Roglić 1961, 1965 po raznih virih navaja, da so pri Rochefortu ugotovili vodno cirkulacijo 800 m pod morsko gladino, v nekem rudniku v Arizoni 730 m, v Mendipu v Angliji do globine 3.000 m, na Floridi pa 2.000 m nižje od morske gladine. V rudniku v severozahodnem Valisu so med manjšimi votlinami odkrili dvorano z obsegom 67  43  30 m. Ko so iz votlin izčrpali vodo, je začela usihati bližnja reka. V rudniku v Derbyshiru so našli votline z rudo sfalerit in s kalcitom Warwick, 1968. V srednjem Povolžju so ugotovili votline v globinah 790 do 1.140 m ter v globinah 1.240-1.707 m. Tamkajšnji kras naj bi bil globinski in pokopan - mrtev fosiliziran. Na naftnih poljih v Vzhodnoruski plošči je 40-60  nafte in plina v razpokah karbonatnih kamnin, nastalih v paleozoiku in permu, zato govorijo o paleokraških kolektorjih nafte Stupišin, 1959    Regionalni opis krasa na Slovenskem navaja trditev, da so dna nekaterih večjih kraških polj v Notranjskem podolju blizu gladine kraške vode, ki pa niha. To so izpričale vrtine. Na Cerkniškem polju je vrtina S 8 predrla 3-4 m visoko kaverno, zapolnjeno z glino, vrtini S 11 in S 14 pa podzemeljsko razpoko s tekočo vodo. Pod dvema tretjinama dna Cerkniškega polja tečejo vodni tokovi tudi v globinah. Na Planinskem polju so naleteli pri vrtini V 8 na večje votline v globinah 44-46 m, 53-57 in 61-71 m itd. Jenko, 1959. V teh primerih je v slabo prepustni kamnini veliko nihanje vodne gladine. Freatična cona je ponekod deljena z neprepustno vmesno plastjo npr. na Nikšičkem polju.    Tudi v slovenskih premogovnikih pridejo do vodnih žil v dnu ali na boku premogovnih skladov. V premogovniku Kanižarica je 22. marca 1976 iz apnenčastega dna vdrla voda s 138 ls v globini 253 m, kar je globoko pod morsko gladino. Voda je zalila večino rovov in zavrla rudarjenje. V tem premogovniku in nekaterih drugih Velenje morajo, preden dosežejo apnenec, pustiti neizkoriščene vmesne neprepustne sklade. V mežiškem rudniku so do nedavna črpali vodo iz najnižjih horizontov 217 m pod nivojem Meže Zorc, 1955. Skupni pretok vseh rudniških voda je znašal povprečno 666 litrov na sekundo Grobelšek, Gospodarič, 1970, to pa je dovolj za preskrbo večjega mesta.        NEPOPOLNO RAZVITA HIDROLOŠKA CONALNOST    Prepustnost kamnin za odtok padavinske vode, ki se da s tehničnimi sredstvi izraziti v absolutnih številkah, je v naravi odvisna še od drugih dejavnikov. Enaka prepustnost, ki v puščavskem podnebju prepušča vse padavine, ne zadostuje v močno padavinskem podnebju. 24-urne padavine so na nizkem Dolenjskem krasu dvakrat in v severovzhodni Sloveniji štirikrat manjše kot v zgornjem Posočju. Globinska prepustnost je odvisna tudi od starosti zakrasevanja. Še v območju visokih padavin in dobre prepustnosti globina najglobljih odtočnih kanalov ne sega do višine dna okoliških dolin niti v Trnovskem gozdu in v Julijskih Alpah. Marsikje preprečujejo globoko odtekanje manj prepustni vložki, v Posočju predvsem dolomit, kredni tankoskladoviti apnenci, breča, laporji in fliši.    Dolomit, ki zavzema 12  vsega površja ali 2.500 km2 Slovenije Gabrovec, 1995, je glede prevodnosti zelo različen. Ni odvisen samo od deleža magnezijevega karbonata. Po tem deležu nekateri delijo kamnino na dolomit, dolomitni apnenec in apneniški dolomit. Prepustnost in hidrografska conalnost se v dolomitih razne stopnje dolomitizacije krajevno hitro spreminjata. To še posebej velja za triasni dolomit, ki se razteza v nesklenjenem pasu med dolino Trebuše na zahodu in Mirnsko dolino na Dolenjskem na vzhodu.    Pasovi triasnega dolomita sredi apneniškega ozemlja imajo ponekod vlogo jezu, preko katerega se vode prelivajo površinsko. Tak primer je v Notranjskem podolju. Na Loškem in Cerkniškem polju se večina voda preliva preko dolomitnega pasu v smeri proti jugozahodu, na Planinskem polju pa proti severu. Delno vlogo jezu ima tudi dolomit v antiklinali s temenom na levi strani Zgornje Krške doline. Triasni dolomiti imajo marsikje tako majhno vodno prepustnost, da votline zapolnijo že srednje močne padavine, visoke vode pa se morajo pretakati površinsko. Ker se votlikavost spreminja tudi z globino, je že prej nakazana globinska vodna pasovitost v triasnih dolomitih neizrazita. Marsikje na obrobju dolomitnega ozemlja pa se prepustnost v teh dolomitih poveča, če je tam v bližnjem apnencu občutno nižja piezometrična gladina. Lep primer je Bloščica, ki tudi ob višji vodi v dolomit ponikne že daleč pred stikom z apnencem.    Kljub temu geologi raje iščejo zaloge vode za vodno zajetje v dolomitu kot v apnencu. Vzrok je manj onesnažena voda. V dolomitu in v pretrtem apnencu so pod površjem pogosto tako drobni prevodniki, da se voda prefiltrira že tam. Dobra so zajetja na robnem dolomitu v bližini apneniškega vodonosnika, ki dobavlja večje vodne količine primer vodnega zajetja v Suhem dolu ob masivu Uršlje gore za slovenjgraški vodovod. Precej vrtin v dolomitih pa ni našlo dovolj vode.    
Teorije o pretakanju vode v krasu    Ker smo v predhodnih poglavjih orisali hidrološko terminologijo, se laže lotimo vprašanja gostote, združevanja in razdruževanja vodnih žil. O taki sklenjeni vodni gmoti, kot je na primer v peskih ali v prodih, v karbonatnem krasu ne moremo govoriti. Govorimo lahko le o vodnih žilah, med katerimi je večja ali manjša kamninska gmota brez vode. Sporna vprašanja v hidrologiji so ali potekajo vodne žile v freatični coni samo ali predvsem v piezometrični gladini, ali so kraški izviri na zunanjem robu krasa na neki višini zato, ker je tako visoko gladina kraške vode ali pa je ta odvisna od višine jezu In še vprašanje, pomembno za prakso ali je v višini kraške vodne gladine, bolje rečeno piezometrične gladine, ožilje tako gosto, da bomo na tej globini z vrtinami z večjo verjetnostjo naleteli na vodni vir O tem je razpravljalo krasoslovje celo stoletje in razprava še ni končana.    Na sl. 20 in 21 sta grafično prikazani obe skrajni teoriji Jenko, 1959.    Razpravo je razvnel A. Grund 1903, 1914, ki je kras delil na vodo vertikalnega in vodo horizontalnega pretakanja oziroma na tekočo kraško vodo Karstwasser in večidel mirujočo vodo Grundwasser, ki leži na vodnoneprepustni podlagi. Nad njo se kraška voda preliva proti izvirom. Mejo med obema je imenoval gladina kraške vode, ki naj bi bila dokaj enako visoka tudi globoko v zaledju izvirov. Osnova Grundove teorije je, da je vodoravno pretakanje v višini izvirov v krasu tako povezano, da prihaja do bolj ali manj sklenjene vodne gladine.    Grundovi teoriji so nasprotovali že njegovi sodobniki inženir Bock, Katzer, O. Lehmann in drugi, najbolj odločno pa speleologi. Na Dinarskem krasu in v večini Evrope je vso prvo polovico 20. stoletja prevladovalo mnenje o ločenih vodnih žilah brez sklenjene vodne gladine. Pri nas so skraja dopuščali križanje podzemeljskih tokov, a le kot izjemne primere Hribar, Bidovec, 1972. Na Slovenskem so potrdili le redke primere raztekanja podzemeljskih tokov v več smeri primer iz Loškega polja v Krko in Rinžo, še redkeje primere križanja tokov, npr. odtokov s Cerkniškega, Planinskega in Logaškega polja pred izviri Ljubljanice Šerko, 1946, Gams, 1965b, 1974c, str. 208.    V desetletjih po drugi svetovni vojni so skušali modificirano Grundovo shemo ponovno uveljaviti nekateri avstrijski hidrologi na osnovi ugotavljanja podzemeljskih tokov s pomočjo trosov največkrat lisičnjaka, lycopodium clavatum v severnoalpskem visokogorskem krasu. Različno obarvani trosi, vneseni sočasno v več ponorov, so se pojavili v različnih izvirih na raznih straneh v podnožju gore. Na karto včrtane zveze med ponori in izviri iste vode se križajo. To pa je po mnenju nekaterih mogoče razložiti z gladino kraške vode Zötl, 1958, za področje Tauplitz-Seen-plateau Maurin, Zötl, 1964, v gorovju Apalači v ZDA, Parizek et al., 1971. Po drugem mnenju prevodniki usmerjajo vodo že na višji ravni v razne, lahko tudi na karti križajoče se smeri. Take primere so pri nas dokazali sledilni poskusi nad Planinsko in Pivko jamo.    V literaturi o krasu so se številni raziskovalci izrekli proti obstoju gladine kraške vode ali za njo. Za njo Bze 1961, Nicod 1969, Zötl 1958, Dubois 1963, slednji v zajezenem krasu. V Sovjetski zvezi in ZDA krasoslovci večinoma sprejemajo mnenje o gladini kraške vode. Maksimovič 1969 je objavil več kart z hidroizohipsami, to je črtami, ki povezujejo točke z enako vodno višino, govori pa tudi o hidroizopiezih iz grške besede piezein - tlačiti, nivo v tlačnih kanalih, od tod piezometer v nekaterih kraških platojih v Rusiji. Objavljene so hidroizohipsne karte tudi za kras na Floridi in v Indiani Palmer, 1969. Na nizkem istrskem krasu pa naj bi enotnejšo gladino kraške vode povzročala morska voda, ki zateka v kras Jenko, 1969.    Poglejmo še druga mnenja po svetu. Kessler in Rnaki 1968 ločita spodnjo statično in višjo dinamično vodno zalogo. Na tem stiku se voda pretaka pretežno vodoravno do izvirov. Po Gögliju 1960a, 1966, 1968 so v krasu cona tokov visoke vode, kanali v piezometrični gladini, vodne žile, ki potekajo strmo ali navpično, in neaktivna najnižja cona. Kiknadze 1968 ločuje več con površinsko, vertikalno, visečo, prehodno, horizontalno, sifonsko in globinsko. Cavaille 1962 pozna pod vadozno cono gladino izvirov, gladino visoke vode in nivo kraške osnove. Razmejuje ju horizont statične kraške vode. Nekaj niže je mejna ploskev stagnirajoče vode. Gladino kraške vode zavrača Drew 1967-68. Nicod 1967 zavrača idejo o mirujoči globoki vodi pod nivojem izvirov.    In kakšna so mnenja na Dinarskem krasu Novak 1993 loči naslednje hidrodinamične cone površinski, navpični odtok, visečo kraško vodo, prehodno cono nihanja gladine, cono vodoravnega, sifonskega, globinskega in zelo globokega pretakanja. J. Roglić 1961, 1965 je bil izrazit nasprotnik pretakanja vode v gladini izvirov.    Za to vprašanje so pomembne izkušnje z injekcijskimi zavesami, s katerimi zatesnijo odtočno stran akumulacijskih bazenov. Ob spodnji Cetini so pokazale, da je z globino pod reko pretakanja vedno manj Herak, v delu M. Herak, V. Stringfield, 1972, str. 65. Takšno je večinsko mnenje hidrotehnikov. Če bi bila na severni strani Fatničkega polja hidrografska mreža bolj povezana, poskusno z betonom začepljen izvir Obod ne bi dvignil gladine iztekanja za 120 m Petrović, 1968, Petrović, Prelević, 1965.    Razlog, da več kot polstoletna razprava o sklenjeni ali nesklenjeni vodni gladini in o globini pretakanja ni dala bolj poglobljene enotne teorije, je tudi v tem, da se je največkrat opredeljevala le alternativno je ali ni. V naravi pa se pojavljata oba tipa, še več pa je vmesnih kombinacij. Oba pojma tudi ne smemo jemati preveč dobesedno. Nesklenjena piezometrična gladina se v zaledju izvirov ne dviguje tako enakomerno, kot bi sklepali po poenostavljenem modelu sklenjenih posod z enako širino navpičnih cevi. In tudi gladina kraške vode je, kakor se je pokazalo pri nas, daleč od sklenjenosti.    Na razvodju med jadranskim in črnomorskim porečjem je na robu Notranjskega krasa dokazano viličenje raztekanje vode ponikalnic. Proti Jadranskemu morju odtekajo na nižjih višinah zlasti nizke in počasne, proti Vrhniki pa višje, hitrejše večje vode gl. Habič, 1989a, 1989b, 1992. To priča o večji starosti odtekanja proti izvirom Ljubljanice in Črnemu morju, tj. v času, ko je bila obala Jadranskega morja še zelo oddaljena.    Po drugi svetovni vojni so za izvirom Dobličice 16 m visoko v pobočju zastavili navpični jašek, da bi v njem za vodovod zajeli tekočo vodo, ki priteka v bližnjo izvirno kotanjo, imenovano Jezero. Skraja so odkopavali pesek, s katerim je bila najbrž zasuta vrtača na pobočju. Mnenje, da je vrtača udornega nastanka in da je nastala nad vodno jamo, je ovrglo odkritje kompaktne skale v talnini. V njej pa v dnu jaška sprva ni bilo vode vse do 4 m nižje vodne gladine v Jezeru. Voda, ki je pritekala iz drobnih razpok, se je nato ustalila na dnu jaška 1,2 m pod gladino v Jezeru. Ko so dno minirali in se prehitro vrnili v jašek na ogled, je našla v njem smrt peterica ljudi, med njimi geolog C. Grmovšek.    Pri kopanju jaška za zajetje Malenščice leta 1971 sprva tudi niso dobili zadostnih vodnih količin za postojnski vodovod, ko so dosegli gladino vode v bližnjem izviru. Za to zajetje so se odločili potem, ko so prej več kot dve leti iskali dodatne vodne količine v Postojnski kotlini. Več vrtin do globine sto metrov pod površjem na vzhodnem apnenčastem obrobju flišnega dela kotline ni naletelo na zadostne vodne pretoke. Mnenje o dokaj sklenjeni vodni gladini v Dinarskem krasu je tu doživelo neuspeh, ki ga je avtor te knjige vnaprej napovedal v dnevnem časopisju. V zahodnem podnožju Javornikov so vrtine naletele na več s peskom delno zapolnjenih votlin, podobno kot so jih z vrtinami ugotovili na drugem kraju Javornikov, na Cerkniškem polju.    Na dnu doline Glinščice nedaleč od vasi Botač so tik ob strugi presihajočega potoka zvrtali poskusno vrtino, ki petdeset metrov pod gladino morske vode ni naletela na vodni tok. Ker stari vodovod z zajetji v Vipavski dolini Krasu ni dajal dovolj vode, so začeli z vrtanjem iskati globinsko vodo. Uspešne so bile vrtine pri naselju Klariči v Brestoviškem dolu na nadmorski višini malo pod 60 m. Tam črpalka sega še malo pod morsko gladino. Ne po naključju. Malo verjetno je, da bi vrtina v vadozni coni naletela na izdatnejši tok, saj poteka navpično navzdol, vodoravni tokovi pa se uveljavijo šele v eforacijski coni.    V knjigi Kras iz l. 1974 je bila večja uspešnost iskanja pitne vode v freatični coni izražena s formulo    V  G  K,    kjer je V - verjetnost uspeha v odstotkih, G - globina vrtine v metrih in K - kavernoznost v odstotkih. Ali G  1K, kjer je G globina v metrih s stoodstotno verjetnostjo uspeha. Po tej formuli vrtina z veliko verjetnostjo doseže votlino z vodo v freatični coni pri globini 333 m in votlikavosti kavernosti 0,3 , pri votlikavosti 0,4  je takšna verjetnost dosežena pri 250 m in pri 0,6  pri 160 m globine.    Ta formula verjetno drži v primeru, ko so prevodniki v freatični coni močno medsebojno povezani. Taki primeri pa so predvsem v plitvem krasu in po svetu so pri iskanju vode v njem uspešni. Farmarji v Indiani ZDA so dali v apnenec izvrtati 199 vrtin in večina jih daje dovolj vode. Najuspešnejše vrtine so bile v smeri lezik in usmerjenosti jam. Med oddaljenostjo površinskih rek in morfologijo površja na eni strani ter uspešnostjo vrtanja na drugi strani niso ugotovili povezave Palmer, 1969. Na krasu osrednjega Tennesseeja niso naleteli na vodo le pri 9  vrtin, izvrtanih v letih 1963-1966. Povprečna vodnatost 347 vrtin je 30 lmin. 62  vrtin daje 19 lmin ali več, 22  jih daje 7 lmin ali manj. Polovica vrtin je plitvejša od 20 m Moor et al., 1969. Na plitvem kraškem ravniku v zahodni Irski se porabniki vode dogovorijo za pavšalno ceno z zasebnimi vrtalci, s tem, da ti prevzamejo na svoje breme stroške za vrtino, ki ne naleti na vodno žilo. Na Dinarskem krasu najbrž ne bi našli podjetja, ki bi prevzelo takšno tveganje.    Kako globoka je freatična cona in kako globoko pod površjem krasa se začenja, je odvisno od lokalnih hidrogeoloških razmer. Čim bliže površja je, čim bolj debela je in čim bolj so kanali v njej povezani, tem več uspeha se lahko nadejamo pri vrtanju.    Z globino vrtine se povečuje možnost, da ovire v obliki neprepustnih vložkov zabrišejo vodno slojevitost. V nagubanih strukturah lahko nastanejo večje akumulacije ujete oz. viseče vode. Če nagnjena neprepustna plast doseže pobočje masiva, nastajajo na njej izviri viseče vode glej sl 25. Na Slovenskem je precej dolomitiziranih apnencev, v katerih so slabši prevodniki.    Za hidrotehnična dela ponujajo hidrološke teorije le izbor možnosti, zato je treba pred večjimi tehničnimi deli vodne razmere na vsakem ozemlju na novo raziskati.    
Še o splošni značilnosti pretakanja vode v krasu    Ob poglabljanju vodnega ožilja in zniževanju izvirov dobivajo v krasu nekateri prevodniki prednost pred drugimi. V večjih rovih z gladkejšimi stenami je trenje manjše. Prednost imajo tudi krajši rovi pred daljšimi. Po formuli naj bi imela približno enako gravitacijsko moč kanal dolžine L in premera  kot štirikrat daljši kanal 4L z dvakrat večjim premerom 2 Palmer, 1969. Da dobijo globlje in daljše vodne žile prednost pred višjimi in krajšimi, ki tečejo bolj naravnost proti izviru, morajo biti kanali ustrezno širši.    V naravi imajo kanali v podolžnem profilu enakomernejše velikosti predvsem v ponorniških jamah. V drugih se preseki na kratke razdalje bolj spreminjajo in pretok najbolj zavirajo ožine v njih, vendar je razvoj izravnavanja počasen, pospeši pa se, če postane tok turbulenten Dreybrodt, Siemers, 1997.    Hidravlični gradient oziroma strmec, ki je pomemben člen gornjih formul, je v daljših kraških kanalih razbit v slapove in tolmune. Barvanja na Slovenskem so dokazala, da višinska razlika med ponorom in izvirom ne vpliva vidneje na hitrost toka Šerko, 1946. Takih skokov pa ni pri površinskih tokovih in manjši so tudi v velikih jamah, skozi katere se pretakajo ponornice. Te so navadno erozijsko in korozijsko aktivne Kranjc, 1982b, 1983, 198586 in lahko prilagodijo jame večjemu pretoku. Samo na krasu zbrana in v endokras podtalni kras prenikajoča padavinska voda ne prenaša peska in proda. Zato tam odtok po večjih padavinah narašča počasneje in dvig piezometrične gladine je večji. Zato v masivih iz čistega apnenca nastala razlika v piezometrični gladini sili k bočnemu odlivanju proti ponorniškim jamam ali površinskim tokovom. Ob nizki vodi je višinsko razmerje obratno. Na stiku obeh sistemov se zato pojavljajo estavele. Iz masiva Javornikov se voda ob visokem stanju odliva proti Pivki in Cerkniškemu polju ter Rakovemu Škocjanu, ob nizkem pa z zgornje Pivke in Jamskega zaliva proti Javorniškemu toku, osrednji vodni žili Javornikov Gams, 1970b.    Ko se sčasoma strop v vodni jami dvigne in se stene odmaknejo, vodni strmec zmoti podorno skalovje, pred katerim se v prodonosnih ponornicah odlagata prod in pesek. Agresivna voda začne razširjati obhodne rove, v katerih so skraja sifoni. Pred njimi se nabira prod, ki preusmeri odmikanje skalnega oboda navzgor glej sl. 22. Od tod toliko z ilovico in peskom zapolnjenih votlin pred sifoni, na katere naletijo pri gradnji predorov in v rudnikih npr. v Warwicku v Angliji leta 1968.    Prednost hidravličnega sistema začnejo ponornice izgubljati, če širina kanala preseže kritično stabilnost kamnine in podorni kupi, nastali z zrušenjem lokalno bolj krušljivega stropa, povzročijo jezove in skoke v podolžnem profilu reke. Gospodarič 1969a računa, da zastaja v takih tolmunih v Križni jami, kjer so sigovi jezovi, 80.000 m3 vode, v Zelških jamah v sifonih 17.000 m3, v Planinski jami zaradi podorov 55.000 m3 in v Postojnski jami 15.000 m3 vode.    Značaj prevodnikov v freatični coni se kaže v hitrosti odzivanja sprememb na padavine. Čeprav so ugovori, da sledenja barvanja ne izdajajo pravilne hitrosti, se moramo vendarle opreti nanje, saj pogosto ni drugih podatkov. Barvanja v Dinarskem krasu so pokazala razpon v hitrosti, ki je med 0,15 cms po večji suši med Velikim naravnim mostom v Rakovem Škocjanu in izvirom Malenščice, Gams, 1970b ter 23,9 cms v povirju Cetine Gaučić, 1967, 1968, torej razmerje 1  159. V Španiji izmerjene skrajnosti so od 0,166 do 4,61 cms, torej razmerje 1  27,6 Salvayre, 1968 in v Švici od 1,06 cms do 102 cms, razmerje 1  96 Gögli, 1960a, 1978. Hitrosti do 9,1 cms se pojavljajo tudi v Zahodni Nemčiji Maksimovič, 1963, po Prinzu. Vendar so dejanske hitrosti večje, saj jemljemo za dolžino toka zračno razdaljo med ponorom in izvirom, vmesni rovi pa so poprečno 1- do 2-krat daljši. Na našem krasu so pri pretokih več sto litrov pogoste hitrosti od 1 do 3 cms. Po formulah za turbulentni tok bi za takšno hitrost in takšen pretok zadostovala razmeroma majhna cev.    Podzemeljska Pivka izgublja ob suši vodo zaradi podorov, ob visoki vodi pa ji pritoki s strani povečujejo pretok primerjaj Šimunovič, Uzunović, 1963. Zaradi ožin nastajajo ob visoki vodi v vmesnih dvoranah močni turbulentni tokovi. Notranjska Reka odlaga po hudi povodnji na betonsko stezo ob steni v Mahorčičevi jami na začetku Škocjanskih jam apneniški in flišni prod, ki je debel do velikosti pesti. Za dvig prodnika s premerom 9 cm je vodi potrebna hitrost 4,4 m na sekundo prodnik s premerom 4 cm zahteva le še 1,7 ms. Draslje in obrušene stene na začetku jame so dokaz erozijske moči reke, toda niže ob potoku je v začetni Šumeči jami ob suši videti v dnu struge žlebiče, ki jih je izdelala voda s korozijo.        PONORI IN IZVIRI    Za mesta, kjer površinska voda izginja v tla, pozna slovenščina tri imena požiralnik, ponor in ponikev. Narečje in ne oblika ponora določa ljudsko rabo imena, zato so snovalci slovenskega kraškega izrazja arbitrarno priporočili rabo ponora, kadar voda izginja v vodoravno jamo, požiralnika, kadar voda izginja v skalno odprtino v strugi, in ponikev, kadar se voda izgublja skozi naplavino. V Sloveniji poznamo Ponikev, Ponikvo, Ponkvo, Ponkvico, Gorenjo in Dolenjo Ponikev, 15-krat gre za naselbinsko ime, sedemkrat za ime vodnega toka in štirikrat za jame ali brezna. Onkraj Kolpe, na Hrvaškem, pomeni v strokovni rabi ponikva vrtačo.    Za izvire ima ljudstvo še več imen. V krasoslovju skušamo uveljaviti besedo močila po njej je dobil ime Močilnik na Vrhniki za droben vodni tok skozi skalne razpoke. Roje pomenijo večje število močnejših izvirov. Močila in roje srečujemo v mnogih krajevnih imenih tudi na nekrasu. V bruhalniku voda obdobno vre. Precej je pri nas retij množinsko tudi retovje, Retovje na izviru Ljubljanice pri Vrhiki. Na izvirih Ljubljanice in Loškega Obrha sta naselji Vrhnika. Bezlaj 1961 razlaga, da je ime nastalo od lege na vrhu reke.    Tudi Kropa ali v Beli krajini Krupa je ljudsko ime za izvir. Gorenjska Kropa pod Jelovico in belokranjska Krupa pri vasi Krupa pa sta različni. Po Slovenski kraški terminologiji 1973 naj bi kropa pomenila močan kraški izvir, katerega vode pritekajo na dan razpršeno med skalovjem na nagnjenem površju. Taka je gorenjska Kropa pri vasi Kropa. Belokranjska Krupa priteka na dan pod steno na začetku kanjona, Kropa v bohinjskih Vojah pa je manjši izvir pod strmim pobočjem, ki bi bil na Dolenjskem retje. O besedi retje jezikoslovci pravijo, da najbrž izhaja iz ne več žive besede vretje in je pomenila suh, dvignjen prostor sredi močvirja ali blizu brega. Res pa v marsikaterem Retju visoka voda vre npr. v Retju pri Vrhniki. Po drugi jezikovni razlagi je sorodna beseda verpete, verjetno v pomenu prebivalca jame, globeli ali kotanje. Beseda obrh izvira verjetno iz indoevropskega bhere v pomenu vreti, kipeti Majdič, 1994, str. 106-107.    Globina izvirov, ki se sprevračajo v ponore, se spreminja. Lep primer za to je Brezno pod Grudnom. Odpira se blizu konca gozdnate suhe doline pod cesto Kalce-Hrušica na triasnem dolomitu. Pri prvi meritvi leta 1960 Gams, Habič, 1961 je bilo globoko približno 40 m. Kadar iz njega izvira voda domnevno Hotenka, ni pa izključen tudi pritok z eocenskega fliša v pasu do kraja Lome, naplavlja po okolici pesek. Leta 2001 ga je zapolnjeval do vrha.    Med izviri so od nekdaj zbujale posebno pozornost estavele. Francoski krasoslovci se tega mednarodnega izraza izogibajo, čeprav je to besedo prvi zapisal prav francoski avtor. Povzel jo je od domačinov v podnožju francoskega dela Pirenejev in pomeni v tamkajšnjem narečju hlev, ki je stal pred izvirom. Domače ime tamkajšnje reke je Pontestorbes, ki pa ni estavela, ampak zaganjalka. Estavele so izviri, ki se obdobno, pri upadanju vodne gladine, sprevržejo v ponore. Pri nas so navadno na kraških poljih, najbolj znane so na Cerkniškem polju, pa tudi na robu uval, dolin in suhih dolin. Estavele so znak nihajoče piezometrične gladine v sosednjih hidrogeoloških strukturah. V višini dna kraškega polja priteka podzemeljski potok, ki se obdobno preliva na polje, ob nižji vodi pa pod njim nadaljuje svojo podzemeljsko pot. Pri upadanju poplave mora požirati še del poplavne vode. Estavele delijo na jezerske in rečne, te pa na aluvialne in robne Trimmel, 1965.    Posebno zanimanje vzbujajo tako imenovani morski požiralniki, ki jih imenujejo tudi morski mlini morska voda, ki teče v požiralnik na obali, ponekod namreč žene mlinsko kolo. Na svetu najbolj znani morski požiralniki ali morski ponori so pri kraju Argostoli na zahodni strani grškega otoka Kefalonije v Jonskem morju. Leta 1963 sta graška hidrologa Maurin in Zötl 1965 s 160 kg uranina dokazala povezavo s 15 km oddaljenimi skupinskimi izviri na nasprotni strani otoka, ki so tedaj dajali 10 m3s brakične vode. Pretakanje morske vode pod otokom razlagajo paleogeografsko in fizikalno. Ko se je v zadnji ledeni dobi morje umaknilo iz Livadijskega zaliva, kjer so morski ponori, je v kanale stekla sladka kraška voda. Po ledeni dobi je dvignjena morska gladina kanale spet zalila, sveža voda, ki priteka v kanal s površja bliže izviru, je lažja od morske in poganja vso vodno gmoto proti izvirom.    Slovensko ime za vrulje kot izvire brakične vode je brojnica, po Brojnicah pod Nabrežino Aurisina, ki tam izvira med 180 ls in 1,4 m3s Jenko, 1959. Leta 1901 so v flišu na obali pod Brojnicami zgradili jarek in v njem 100 m dolg in 7 m visok jez, pred katerim se je nabirala sladka voda. Sprva so jo zajemali tudi za tržaški vodovod Breznik, 1998, rabili pa so jo tudi ribiči in domačini iz Nabrežine. Na obali so pred nedavnim odkrili kanal, v katerem so nekdaj skušali zajeti vodo v globokih jaških. Več zajetij sladke vode pred vruljami so imeli na hrvaški obali.    Za Brojnice in druge manjše izvire ob obali proti Sesljanu Sistiana so s sledili ugotovili slabo povezavo s podzemeljsko Reko. So torej pretežno iztok vode iz bližnjega zaledja.    Na slovenski istrski obali sta bila še dva izvira brakične vode. Prvi je bil dostopen v jami pri opuščenem kamnolomu za tovarno Arigoni v Izoli, iz drugega, prav tako v Izoli, so črpali industrijsko vodo za vodovod, ki je oskrboval tovarno Delamaris, potem ko so z zaporo v globini nekaj metrov zmanjšali mešanje s težjo morsko vodo. V oba je pritekala voda iz izolske apneniške plošče. Dostop do prvega izvira je zdaj na zemljišču izolske ladjedelnice nemogoč, o drugem pa ni več sledi Gams, 196364.    Ustja brojnic vrulj so navadno plitvo pod morsko gladino. Ob obali hrvaške Istre in Hrvaškega Primorja so našteli 32 vrulj po ena trajna vrulja na 14 km obale, največ jih je na koncu dolin in drag. Najgloblja je 30 m pod morjem. Klornost niha med 11,8 mg in 21.600 mg Cll, pri izvirih nad morsko gladino pa med 12.900 mg in 61 mg Cll, medtem ko ima morje v povprečju 2.200 mg Cll Petrik, 1961, 1969. Pred izgradnjo HE Senj so bile vrulje najbolj zgoščene pri kraju Sv. Juraj pod Velebitom glej tudi Kuščer, 1950.    Znaten del padavinske vode na Dinarskem krasu odteka v morje brez površinskega toka. V Hercegovini se neznano kje izgublja v morju količina, ki bi lahko napajala reko s 147 m3s Petrović, Prelević, 1965. Manjših vrulj v globljem morju sploh ne moremo ugotoviti, večje so v mirnem morju opazne na površini v obliki okroglastega madeža ali jih čutimo plavalci po hladnejši vodi, tudi na zahodnoistrski obali. Nekaj vrulj priteka iz potopljenih vrtač Alfieri, 1961. Približno 80  vrulj je do 10 m globine in le redko katera je globlje, do 50 m Bonacci, 1987, str. 63, Gjurašin, 1942. Najgloblja brojnica ob Ligurski obali je 39 m pod morsko gladino Alfirević, 1969, 1963, v Franciji 200 m Maksimovič, 1963, str. 373, v Grčiji 100 m Mistardis, 1968. Ob dinarski obali so podmorski izviri brakične vode gostejši predvsem tam, kjer v zaledju izginja v tla ponornica.    Najbolj zanimive pa so povezave obalnega izvira sladke in brakične vode nad morsko gladino in brakične, to je mešane vode, pod morjem kot posledica vdiranja morske vode v kanale v obalnem krasu. Razmerje med višino izvira sveže in globino izvira brakične vode je odvisno od pretoka ene in druge vode. Lahko pa doteka morska voda do podzemeljske sladke vmes med višjo sladko in nižjo brakično. Iz višinskega razmerja med ustji morske in izlivi sladke ali brakične vode se da ob upoštevanju gostote teh voda izračunati globino mešanja. Za izračun obstajajo formule Breznik, 1978, na splošno pa velja, da je na vsak meter višine izvira brakične vode nad morsko gladino 40 m nižje ustje, v katero teče morska voda White, 1988. Ekstremi so redki. V neki vrtini pri Komiži na Visu naj bi bila brakična voda 14-15 m nad morsko gladino Baturić, 1961, pri otoku Sv. Peter na Rabu pa se dviga brakična voda 7 m nad morjem. Ker je bila v zadnji ledeni dobi gladina Jadranskega morja približno 100 m nižja od današnje, iz sedanje majhne globine podmorskih izvirov sklepamo, da so se ti v holocenu v glavnem že prilagodili višji gladini, seveda predvsem tam, kjer je apnenec bolj preluknjan, ali pa na holocensko ugrezanje obale, ki ga beleži večina dinarskih morskih postaj, zlasti tista v Bakru.    Literatura deli izvire po različnih kriterijih. V sliki 25 so prikazani po Maksimoviču 1969.    Vrulje se kar ponujajo za izkoriščanje, toda tehnika zajetja jim še ni dorasla. Na otoku Arad v vzhodnem Sredozemlju so že od feničanskih časov izkoriščali vrulje tako, da so čeznje poveznili svinčeni zvon s cevjo na vrhu. Žal daje večina vrulj brakično vodo ob suši, ko je potreba po njej največja.    Že od nekdaj so pritegovali največjo pozornost tisti kraški pojavi, ki so bili izjemni in težko razložljivi. Med izviri so bili to predvsem zaganjalke ali intermitentni izviri s pulzirajočim pretokom, ki nekaj časa upada in nekaj časa narašča. Nekatere so imenovali minutnike. Od slovenskih zaganjalk so največkrat omenjali Lintvern, 4 km zahodno od Vrhnike pod Planino Schönleben, Valvazor in drugi. Sistematična merjenja so pokazala, da Lintvern deluje kot zaganjalka, če je njegov pretok manjši od 400 ls, sicer se spremeni v trajen izvir. Je pa intermitenten tudi ob suši, le da so tedaj izlivi redki, razmaknjeni do 20 dni in dajo malo vode Habič, 1970b. Pojav, da se pri nekaterih zaganjalkah izliva voda pri majhnem pretoku trajno, pri srednjem kot zaganjalka in pri visoki vodi spet trajno, razlagajo z dvema vodnima kotanjama v podzemlju, ki sta povezani z dvema nategama. Gavrilović 1967, 1970 deli kraške izvire na neperiodične in periodične. Prvi so sezonski v deževnih letnih časih in izviri visoke vode. Slednje deli na prelivne in estavele ali izvire iz podzemeljskih vodnih zbiralnikov. Pretok periodičnih izvirov niha trajno ali sezonsko bodisi samo ob deževju ali samo ob suši. Med psevdointermitentne šteje take, ki jim povzroča dnevno spremembo ledeniška voda.    Na Slovenskem slovijo kot zaganjalke poleg Lintverna še izvir Zaganjalca pod Cerkljanskim vrhom z valom na vsakih 7 minut, minutnik v grapi Pendirjevke v Gorjancih, ki je zaganjalka ob nizki vodi, Mežnarjev studenec na Blokah z dveminutno periodo in zlasti Studenec pod Iglo ob cesti za Solčavo. Leta 1966, ko so bile merjene naštete zaganjalke, se je voda v studencu pod Iglo zaganjala vsakih 13 minut Novak, 1967. Izvir pod Iglo je že prej ob suši presahnil, zdaj pa voda v njej večinoma ne izteka več. Morebiti je vzrok tresenje tal zaradi cestnega motornega prometa.    V krasu so posebne tudi vodne temperature. V nekrasu določa zemeljske temperature v veliki meri sončno obsevanje, v humidnem krasu pa prvenstveno toplota padavinske vode. Tam, kjer pade več padavin v hladni polovici leta, to je pri nas v submediteranskem podnebju, in te ne obležijo kot sneg, so temperature nižje. Srednja temperatura izvirov Timave je 12,5C Forti, Tomassini, 1963, srednja temperatura zraka v Trstu pa 14,2C. Temperatura izvirov Timave ustreza približno 150 m višjemu reliefu, a je treba upoštevati, da v Timavi izvira voda več rek. Poletne padavine, ki bi kraško notranjost segrevale, namreč v večji meri izhlapijo že na površju. Temperatura bohinjskega predora na n. v. 630-650 m je bila ob odprtju v poprečju 6,7-7,4C. V teh višinah je srednja letna temperatura zraka okoli 8C. Tudi v bohinjskih gorah je največ padavin v pozni jeseni.    Pri nas so največje razlike med temperaturo izvirov in srednjo letno zračno temperaturo pri dolinskih izvirih pod večjo goro sl. 26. Hladnejši izviri so zlasti pod Veliko goro v Ribniški dolini, izvir Soče, izvir Kamniške Bistrice, izvir Bistrice v Vratih. Pomembna je namreč tudi višina zemeljskega površja v porečju in ne samo nadmorska višina izvira. Snežnica spomladi zadržuje višanje temperature. V letnem povprečju pa se v izvirih nad 1.500 m n. v. pozna, da dolgotrajna snežna odeja kot dober izolator ščiti tla pred mrazom, tako da so letne temperature skale in vode višje od zračne. V kotlinah so izvirne vode hladnejše od zraka na isti nadmorski višini vzrok je verjetno v temperaturnem obratu.    Temperatura vode pri izviru je kot metoda spoznavanja podzemeljskega vodnega režima še vse premalo uporabljana. Že zelo stara metoda je ugotavljanje temperaturnih sprememb med letom in med nihanjem pretoka. Pri tem zavzemajo posebno mesto tisti izviri, ki se v zaledju napajajo s površinskimi tokovi. Pri njih temperatura veliko bolj niha med poletjem in zimo in v odvisnosti od vodnega stanja za izvire Ljubljanice, Habe, 193637, 1965. Pri iztekanju voda iz globokega krasa, kjer v zaledju ni površinskih tokov, letna temperatura navadno niha manj od 1C. Temperature teh voda so približno enake kot srednja letna temperatura zraka kraja. Voda iz dobro pretrtih apnencev ima nižjo temperaturo kot tista iz dolomita Kanaet, 1963, so ugotovili v predorih pod gorovjem. Zemeljske temperature zunaj krasa praviloma naraščajo z globino za 1 na 33-120 m in najvišja vodna in talna temperatura kasni za zračno temperaturo za mesec dni na vsakih 10 m globine. V krasu pa je poseben režim in geotermična stopnja je večja kot v nekrasu, domnevno povprečno nad 200 m. Z dosedanjimi vrtanji v Sloveniji smo ugotovili, da so temperature pod primorskim, notranjskim in visokim dolenjskim krasom ter v Alpah v globini 1.000 m pod 30, drugje pa so višje. V Postojnski jami so bile pod približno 100 m debelim stropom najvišje temperature prenikajoče vode novembra ali celo decembra Gams, 1968a.    Da segajo vodni pretoki ponekod v veliko globino, dokazujejo tudi termalni vrelci toplice. Večina jih priteka iz dolomitne podlage, tudi če jo pokrivajo mlajše naplavine. Iz dolomita priteka toplica v Šmarjeških in Dolenjskih toplicah iz globine do 150 m, v Čateških so prišli z vrtinami do globine 300 m in v Rimskih 49-61 in 68-72 m. V Laškem pritekajo toplice iz dolomita, mestoma celo pod 350 m globine. V Dobrni, kjer priteka topla voda iz apnenca, so našli vodne vire do 138 m globine glej tudi Nosan, 1973. Podatki so povzeti iz elaborata Termalne in mineralne vode SR Slovenije, Fakulteta za naravoslovje in tehnologijo, Institut za geologijo SGK, 1969. Atomske toplice Olimia dobivajo termalno vodo iz karbonatnega pasu, ki se na slovenski stani začenja z goro Rudnico in nadaljuje čez mejo v Hrvaško Zagorje.    Zakaj priteka toliko naših toplic iz dolomita Padavine padejo na bližnjo bolj vodoprepustno apneniško vzpetino, kjer voda skalo v globini bolj ohlaja kot v sosednjih manj prepustnih skladih. Hladnejša in težja voda teče zato pod slednjimi, se segreva in zato dviga. Tako razlagajo tudi termalne vrelce, ki prihajajo na dan tik nad strugo Donave v Budimu, zahodnem delu Budimpešte Kessler, 1964. Enako se segreva voda iz hriba ali gore, ki ji neprepustni obod ne omogoča iztekanje v epifreatični coni in se ogreta v enaki kamnini izteka iz globoke freatične cone v bližnjem podgorju.    Druga metoda za spoznavanje podzemeljskega pretakanja je analiza poplavnega vala na izvirih. Hitrost in višina dviga vodne gladine po dežju nista povsod enaki, saj voda priteka iz raznih kanalov z različno prepustnostjo in hitrostjo in tudi upadanje je različno. Hitrost upadanja v dobi brez padavin imenujejo koeficient praznjenja, ki se izračuna po različnih formulah. Petdnevne meritve pretoka Studeniškega potoka pri izviru na samostanskem vrtu v Studenicah spomladi 1968 so pokazale, da bi glede na dinamiko upadanja v 81 dneh voda povsem presahnila, če bi ne bilo padavin pet mesecev. Spomladanski koeficient praznjenja je bil 0,0042 na dan, poletni 0,0078, jesenski 0,022 Novak, 1969. Najhitreje upada voda poleti, ko je izhlapevanje rastlinstva največje. Pretoki na izvirih v globokem krasu praviloma manj nihajo kot tisti v plitvem krasu. Pri izračunavanju nihanja moramo seveda izločiti tiste izvire, ki popolnoma presahnejo, in tedaj odteka vsa voda v sosednje izvire.    Na splošno vlada prepričanje, da je odtočni količnik, to je razmerje med padavinami in odtokom, na krasu večji. Za izračun moramo poznati višino padavin, od te odštejemo vodo, ki izhlapi skozi liste, ostanek naj bi bil izmerjeni pretok na izviru. Toda prvi dve postavki sta težko izmerljivi nekaj padavin odnese veter prek vodomerov. Po usklajevanju količine padavin, izmerjene na vremenskih postajah, in rečnega pretoka na vodomerskih postajah meni Pristov 1997, 1998, da je potencialna evapotranspiracija na krasu v Primorju in na Krasu zaradi poletne suše ter na Trnovsko-Banjški planoti 1,5 do 10  manjša, kot se izračunava po Penmannu, oziroma je dejanski specifični odtok temu primerno večji od izmerjenega. Po prvem viru znaša evapotranspiracija na primorskem krasu 700-750 mm, dolenjskem krasu 650-700 mm, v visokem notranjskem in dolenjskem krasu 500-600 mm, otočno v najvišjih legah 400-500 mm. Na primorskem krasu odteče po istem viru 700-1.000 mm vode, na dolenjskem 600-800 mm, na visokem notranjskem in dolenjskem krasu 800-2.000 mm, v najvišjih legah malo več. V visokogorstvu odteče 1.200-2.500 mm vode. V Sloveniji je v dolomitih specifični odtok nekaj manjši kot v apnencih. Kjer pade večji delež padavin pozimi, ko je vegetiranje omejeno, je odtočni količnik večji.    Letna spremenljivost rečnega pretoka pomeni razliko med največjim in najmanjšim mesečnim pretokom ali največjim in najmanjšim enodnevnim pretokom v letu ali absolutno najnižjim in najvišjim pretokom vse dobe. Po Maksimoviču 1963, ki upošteva le razmerje med maksimalnimi in minimalnimi pretoki, znaša koeficient pri zelo stanovitnih izvirih 1, pri stanovitnih 1-2, nestalnih 2-10, zelo nestalnih 10-20 in pri izjemno nestalnih nad 30. Pri zelo znanem izviru Vaucluse v Franciji znaša maksimalni pretok 152, minimalni 6, srednji 17 m3s.    Na vodne razmere vpliva zelo veliko dejavnikov. V spodnjem pregledu so upoštevani le nekateri vplivi, med katerimi so v ospredju oblika kraškega masiva in razmere do neprepustnega obrobja, kamor voda odteka ali priteka. Pretakanje večjih vodnih tokov v podzemlje pomeni verjetnost večjih jam.    1.	Odtočni kras. Z nekraškega sosedstva ne sprejema vode, marveč jo tja samo oddaja.1.1	Kras s sredobežnim odtokom imajo zlasti osamljene apneniške gore, okoli katerih so v vznožju razvrščeni izviri Golte, Dobrovlje, Storžič, Olševa.1.2	Apneniška gmota polkrožne oblike z odtokom v eno smer, kjer je nižja erozijska baza Poljanska gora z odtokom v izvire Lahinje in Dobličice.1.3	Apneniška gmota v obliki pasu.1.3.1	Z odtokom samo v eno smer Trnovski gozd z Banjščicami, kjer voda odteka vzdolžno v izvire Mrzleka v Soči.1.3.2	Z odtokom v dveh smereh Paški Kozjak z izviri ob Paki in Hudinji.1.4	Kraško vodno omrežje v obliki listnega ožilja. Vsa voda se zbira v enem samem izviru masiv Notranjskega Snežnika in Javornikov, ki napaja izvire pri Planini.2.	Prelivni kras. Na kras pritekajo vode z nekrasa in ga prečkajo Kras.2.1	Kraška gmota, skozi katero tečejo globinski tokovi zahodna Suha krajina z vodnimi tokovi, ki z Ribniško-Kočevskega polja podzemeljsko tečejo h Krki, kras med Planinskim poljem in Vrhniko s podzemeljsko Ljubljanico. Ponornice lahko prečkajo kras v prečni ali vzdolžni smeri slednji primer je Nanos, pod katerim tečejo ponornice s severozahodnega roba Postojnskega kraškega polja proti Vipavi.3.	Prelivni-odtočni in odtočno-prelivni kras je kombinacija naštetih tipov. Sem sodijo večje kraške gmote, kot na primer kras Istrskega polotoka, kjer prevladuje v enem delu tak, v drugem pa drug hidrološki tip.    Slovenski kras je podobno hidrološko razdelil Habič 1969.        Poseben hidrološki tip je zajezeni kras. Pojem je nastal v francoskem krasoslovju karst barr, glej Dubois, 1963 in pomeni višji neprepustni obod krasa na eni ali več straneh, kot je aktivna vodna cirkulacija v prežeti coni ali pa vsaj v gladini freatične cone. V tej gladini nastajajo, če se obdrži v isti višini daljše geološko obdobje, pretočne jame. Če se jez postopno znižuje, nastajajo v kraškem zaledju etažne vodne jame. Podobno, kot če tektonika postopno dviguje zaledje.    Povprečno zamujanje mesečnega iztoka vode za mesečnimi padavinami je značilnost vseh in ne samo kraških rek. To se pravi, da se v kraškem ozemlju ne zadržuje več vode kot v nekrasu. K temu ne prispeva samo globinska kraško retencijska voda, ampak tudi vse druge oblike dinamične vode talna, epikraška, vadozna in freatična voda. Tako pravimo vodi v tleh, ki je gibljiva in ni fizikalno in kemično vezana na delce kamnine ali prsti.    V spodnji preglednici količnikov mesečnega odtoka sta za več kraških rek za vsak mesec v letu navedena padavinski in odtočni količnik ali modul. Količniki za odtoke so povzeti po knjigi Površinske – 1998, izračuni za padavine pa po knjigi Padavine 1961-90 HMZ SR. Količnik 100 ima mesec z dvanajstino letne vsote padavin v tabeli okrajšano P ali odtoka v tabeli . V tretji vrstici je navedena razlika med količnikoma. Če je količnik odtoka manjši od količnika padavin, je pred številko znak minus, drugače plus.    Kaj pridobimo s to metodo Omilimo vpliv netočnega obsega porečja, ki ga je v krasu težko ali nemogoče točno ugotoviti. Če je razlika za isti mesec negativna, lahko pomeni, da se je del vode izgubil zaradi izhlapevanja iz zemlje oz. prek vegetacije to je znatno v rastni dobi ali da je del vode zadržala zemlja tla, prst, ki se je napojila, ali se je odtok zakasnil zaradi počasnega pretakanja v vadozni ali še bolj v freatični coni in bo voda prišla v reko v katerem od naslednjih mesecev. V zadnjem primeru gre za pravo ali globinsko kraško retinenco.        Kaj povzroča razlike, ki jih nakazuje preglednica Vseh vzrokov ne poznamo. Glavne pa lahko izluščimo s primerjavo najbolj značilnih primerov.    Porečje Temenice sprejema najmanj padavin, 1.200-1.300 mm. Od maja do oktobra so nadpovprečne padavine in podpovprečni odtoki, očitno zaradi takratne evapotranspiracije, saj letno izhlapi v zrak polovica padavin 650-700 mm, ki jih sprejme porečje, in to predvsem poleti. Najbolj padavinski mesec je junij, najvišji odtok pa več kot pol leta pozneje, marca. Podoben režim imajo tudi druga kraška porečja, na apnencu in dolomitu. Ni verjetno, da bi se v tem času voda kopičila v globokem podzemlju, ker prevladuje fluviokras v triasnih dolomitih, v njih pa je malo jam in glavni temeniški pritoki tečejo površinsko. Večja verjetnost je, da se znaten del talne vodne zaloge zadržuje v epikrasu, predvsem v zemlji. Za to govori precej razlogov. Podoben režim, kot ga imajo Temenica in druge kraške reke, imajo tudi porečja na nekrasu izjema je Sava Bohinjka v Bohinju, ki ima snežno-dežni režim Gams, 1998c. Ko rastlinstvo preneha črpati talno vodo, to je novembra, se nadpovprečne padavine povsod hitro pokažejo v nadpovprečnem odtoku, ki nato traja do konca aprila.    V porečju zgornje Krke, Kolpe nad Radenci in Ljubljanice nad Vrhniko prevladuje globoki kras. Letnih padavin je nad 1.600 mm. Razlika med najbolj in najmanj padavinskim mesecem je majhna, velika pa med mesecema z najvišjim in najnižjim vodostajem najvišji je aprila in najnižji julija ali avgusta. Večino razlik med rečnim režimom Temenice, zgornje Krke, Lahinje, Kolpe, Ljubljanice in Idrijce se da razložiti z drugačnim padavinskim režimom. Nadpovprečne oktobrske in še višje novemberske padavine dvignejo hkratni vodostaj do sekundarnega maksimuma. Tak padavinski in rečni režim je še bolj izrazit v povirju Idrijce, ki sprejema še več letnih padavin čez 2.000 mm.    Za porečji Vipave vodomerna postaja Vipava, večina porečja je v Nanosu in Rižane so značilne nizke padavine poleti in hkratni močan upad pretoka. Tega pa hitro dvignejo nadpovprečno obilne jesenske padavine do letnega maksimuma decembra. Nadpovrečni odtoki trajajo vse do konca aprila.    Pri vseh rekah zunaj visokih Alp izstopata torej dve izraziti letni obdobji, krajše s poletno sušo in nizko vodo v rekah in vmesno daljše z visoko vodo. Timava sicer res dobiva največ vode iz Krasa, višje pretoke julija in avgusta pa lahko pripišemo dotoku vode iz soške podtalnice. Sicer pa je rečni režim prav tako submediteranski.    Skratka, glavne poteze rečnih režimov tudi na krasu pogojuje klima in ne večja ali manjša kraška retinenca, to je zadrževanje vode v globini krasa. Vpliv zimske snežne retinence je celo v sredogorskih porečjih majhen. Snežna odeja se ob otoplitvah stopi v povprečju prej kot v enem mesecu in zato se vpliva snežnice in deževnice ne ločita. Če bi bila vloga snega pomembnejša, bi bili presežki odtoka že februarja ali v višjih porečjih marca, ko se stopi največ snega, in ne šele aprila. Samo v režimu Save Bohinjke je snežna retinenca očitna, saj ima visoko vodo aprila, maja, junija in julija ob več ali manj povprečnih padavinah, nekoliko manj tudi na Soči nad vodomerno postajo Kršovec Gams, 1998c.    Poznavanje rečnih režimov je pomembno tudi za jamarje, ki izbirajo čas, ko ni nevarnosti, da bi visoka voda zalila sifone. Resnici na ljubo je treba povedati, da lahko izreden naliv tudi poleti močno dvigne vodostaj, a veliko manj kakor v hladni polovici leta.    Navedeni izračuni zamujanja odtoka za padavinami nakazujejo povprečno starost vode v reki. Čim večja je zamuda mesečnega odtoka, tem starejša je rečna voda. To velja seveda za dolgoletno povprečje naši izračuni so za obdobje 1961-1990. Nekaj vode se tudi na krasu takoj po znatnejšem dežju prelije v globino in ob večji vodi hitro priteče v izvir. Iz navedenega sklepamo tudi na odvisnost od padavin čim manj je letnih padavin, tem večja je povprečna starost vode. Ker je v Sloveniji enkrat več padavin, kot je svetovno povprečje, na Dinarskem krasu pa dva- do trikrat več, je starost vode v kraških izvirih razmeroma nizka. Večina padavinske vode v pokritem krasu se mesece zadržuje v epikrasu v obliki talne vlage, od koder jo nove padavine postopno iztisnejo v globino. Visoko karbonatno trdoto prenikajočih voda pozno jeseni in v začetnih zimskih mesecih dobi padavinska voda v epikrasu poleti. Mnenje o starosti vode so potrdila tudi merjenja starosti prenikajoče vode v jamah z ugotavljanjem razlike v izotopih kisika Urbanc, Kogovšek, Pezdič, 1990. Z meritvijo izotopov 12C, 13C in 14C so ugotovili, da je voda v toplicah Gasteiner v Avstriji stara 3600-3800 let Zötl, 1958, 1964. S pomočjo deležev raznih izotopov kisika v zadnjem času tudi ugotavljajo, od kod priteka voda v kras.    Navedene ugotovitve potrjujejo mnenje, da večina korozije padavinske vode odpade na epikras gl. poglavje o koroziji.    
Cestni in železniški predori, ki odkrivajo vodne razmere v gorovjih    Večji in višji kraški masivi imajo, zlasti če jih obdaja manj prepusten obod, posebne vodne razmere. Na to kažejo podatki, ki so jih dobili pri vrtanju predorov.    Ko so vrtali 6.334 m dolg bohinjski železniški predor in prebili venec Bohinjskih gora med Črno prstjo in Možicem, so v oddaljenosti 2.580 m od severnega vhoda navrtali vodno žilo, ki je po predoru naplavila veliko finega peska. V oddaljenosti 1.820-1.686 m od vhoda so naleteli na vodni žili z različno temperaturo 7,4 in 7,0C, katerih pretok je po odprtju različno reagiral. Pri večini prerezanih žil namreč pretok po nekaj urah ali dnevih upade. V različnih skladih vodne žile različno reagirajo na dež. V oddaljenosti 1.890-2.620 m so vodne žile v dachsteinskih apnencih reagirale nanj že po nekaj urah, čeprav je skalna gmota med predorom in površjem debela. V njih so bile temperature, ki so do sem naraščale, nizke 6,7C, drugje 7,0 do 7,4C, na južni strani predora mestoma celo 11,8C. V oddaljenosti 3.300 do 3.540 m od vhoda v predor je prevladoval razpršen dotok. Pretok ni reagiral na padavine, takoj po odprtju žil ni močno naraščal in pozneje tudi ne tako močno upadal Kossmat, 1907.    Da bi dobili dodatne vire za dunajski vodovod, so pred več desetletji prevrtali gorovje Schneealpe v štajersko-spodnjeavstrijskih Apneniških Alpah. V severnem delu predora je pretok iz prerezanih vodnih žil počasi upadal in v enem do dveh letih uplahnil na 5-10  svoje prvotne količine. V oddaljenosti 3.340-3.400 m od vhoda so v notranjosti ugotovili prisotnost uranina. Ker so z njim barvali ponore na apneniški planoti leta 1963, so lahko določili starost vode na pet let in pol. V notranji coni so bile najnižje temperature 5,0C in najnižje celokupne trdote 6,0N pod najvišjim površjem. V oddaljenosti 4.497-4.502 m so prerezali žilo, katere voda je naplavila približno 2.000 m3 ilovnatega peska. Neka votlina je imela okoli 500 m3 prostornine, vode v njej pa so imele stalno trdoto in temperaturo. Na južnem koncu 9.681 m dolgega predora, ki poteka v glavnem na bazi apnenca, so presekali dovodne kanale izvira Siebenquelle. Izvir je presahnil, dokler niso obnovili prvotne vodne žile v podzemlju. Pri tem so ugotovili, da mora voda, ki so jo spet usmerili na staro pot, na razdalji 550 m najprej zapolniti votline z okoli 12.000 m3 prostornine. Ugotovili so tudi linearno odvisnost med pritiskom vode v predoru in pretokom na omenjenem izviru Bauer, 1969.    Skupne značilnosti predorov v Bohinju in pod Karavankami ter gorovjem Schneealpe so naslednje povsod so naleteli na precejšnje votline z mrtvo vodo. Nekatere so bile zapolnjene z naplavino, čeprav je predor precej nad nivojem okoliških izvirov. Vzdolž predorov so bile ugotovljene velike razlike v koncentraciji vodnega pretakanja, v količini pretočne vode, v temperaturi vode, nihanju pretokov in reagiranju na padavine.    Razlike narekuje v glavnem hidrogeološka struktura. V predhodnem poglavju nakazane cone freatična, vadozna ali aeracijska so ponekod močno prepletene, upoštevati je treba tudi, da gre za mlade gorske razlomljene in deloma narinjene strukture. V isti višini so naleteli na votline, napolnjene z naplavino, na prazne prostore ali na aktivne tokove, ki pa so v osrčju masiva redkejši, ker je več vode ujete v zajezenem krasu.    Ko so pri gradnji predora za avtocesto med Hrušico in Podrožco prevrtali v glavnem neprepustne in manj prepustne sklade in so v triasnem apnencu pod razvodnim grebenom naleteli na votlino z vodo, je vodni tok ogrozil težke stroje in za nekaj tednov prekinil delo. Očitno so v prežeti coni zadeli na visoko zajezeno vodo, ki se še zdaj kot potoček s povprečnim pretokom malo pod sto ls preliva po predoru.    Na votline in močne tokove so naleteli tudi pri kopanju drugih predorov v kraških in delno kraških kamninah. Simplonski predor, ki poteka v glavnem v nekraških kamninah, je odprl 238 izvirov, nekaj tudi v triasnih sadrah. Najmočnejši izbruh vode je prekinil delo za šest tednov. Neki izvir je imel 1,2 m3s pretoka. V predoru pod Mont Blancom je pritekalo iz apneniških skrilavcev 300 ls, pod St. Gothardom skoraj 400 l vode na sekundo. Pri prebijanju železniškega predora Mond-d”Or je izbruh vode opustošil rov in dolino na južni, italijanski strani. Izvir je napajal dolinski kras na severni, švicarski strani gore. V derivacijskem predoru za hidroelektrarno Salzach v Avstriji se je prvotni pretok 600 ls sčasoma unesel na 80 do 120 ls. V nekem predoru v Juri so presekali kanal, v katerem se je pretok povečal na 100-180 ls. Voda je prenašala pesek in kamne. Ko so kanal razširili, se je pretok podvojil, kar je preprečilo nadaljnjo gradnjo predora. Obnovili so jo, ko se je pretok zmanjšal od 800 na 574 ls. Čez nekaj dni pa je voda ponovno navalila s peskom, glino in odlomljenimi skalami. V štirih mesecih je izteklo 6 milijonov m3 vode. V nekem predoru v Maroku po enem letu niso dočakali zmanjšanja pretoka vode, ki je je izteklo 3,6 milijonov m3. Tlak je ostal enak, 15 kgcm2, kar ustreza 150-160 m visokemu vodnemu stolpu. Na Hrvaškem je predor na Vlaškem polju prebil tok z 2 m3s, ki je ves izginjal v tla Maksimovič, 1969, str. 71-74.    V gorovjih se očitno zadržujejo velike zajezene vodne gmote. Iz bolj prepustnih dachsteinskih apnencev izvirajoča voda je hladnejša tudi ponekod drugje v gorah npr. v Totengebirge Maurin, Zötl, 1964. To si je mogoče razlagati s hitrejšim pretokom vode in globljim ohlajevanjem podzemlja pozimi, višjim reliefom in zato hladnejšimi padavinami.                
KRAS JE DELO KRAŠKIH PROCESOV, A KATERIH    Kras je kemični laboratorij    Za kemično raztapljanje kraških kamnin vse bolj uporabljamo izraz korozija. Tehnikom pomeni tudi oksidacijo kovin. Kraška literatura po svetu jo naziva še kraška denudacija, kraška erozija in raztapljanje angl. solution, nem. Korrosion.    Od nekdaj so kraški morfologi v treh taborih. Prvemu je na krasu poglavitna tektonika, drugemu erozija, tretji razlaga vse s korozijo. Verjetno ima vsak svoj prav, ob pravem času in na pravem mestu. Dodati moramo še denudacijo, v dobesednem prevodu ogoličenje, to je odplakovanje preperine do skale. Vsi ti procesi so poleg mehaničnega preperevanja kamnin prisotni povsod na zemeljskem površju.    V naši deželi je B. Hacquet 1778 delal poskuse z raztapljanjem apnenca s kislino. Trdil je, da je korozija poglavitni oblikovalec krasa. V drugi polovici 19. stol. so prevladali tektoniki. J. Cvijić je dal na pragu 20. stoletja koroziji pravo mesto in v moderni dobi so jo dokončno uveljavili vidnejši krasoslovni geomorfologi J. Corbel, H. Lehmann, A. Gögli, J. Roglić in za njimi vrsta mlajših krasoslovcev.    Ko se je po drugi svetovni vojni uveljavila v geomorfologiji klimatska morfologija, se je vnel v krasoslovju prepir, ali je korozija kot oblikovalec krasa najmočnejša v toplem vlažnem podnebju, v vlažnih tropih, kar je zagovarjal H. Lehmann, ali v subpolarnih krajih J. Corbel. Francoz Jean Corbel 1957, 1964a, 1964b, 1967 je s kemičnim laboratorijem potoval po svetu in meril trdoto voda ter preračunaval korozijo na podlagi redkih meritev. Kvantitativnih metod so se nato oprijeli tudi drugi. Račun je preprost če poznamo povprečno trdoto in količino vode, ki v reki letno zapusti porečje v krasu, lahko izračunamo količino letno raztopljenih karbonatov ali sulfatov, kloridov itd.. O koroziji je zdaj na razpolago že precej kvantitativnih podatkov, o eroziji malo, o tektoniki še manj.    Že deževnica je rahla kislina. Računajo, da pri 600 mm letnih padavin prinese zemlji 40-100 kg nitratov na leto na hektar, zlasti veliko v industrijskih predelih. V tleh nastajajo ob gnitju dušičnih snovi nitritne in nitratne kisline. Potem so tu še mineralne, sulfitne in sulfatne, humozne oz. organske kisline Weyl, 1957. Nadalje je v modernem času vedno več žveplovega oksida in ogljikovega monoksida. Vse to pospešuje korozijo. V mestih, zlasti v industrijskih z vlažnim podnebjem, so srednjeveški kipi na fasadah katedral, izklesani iz mehkih karbonatnih kamnin, bolj razjedeni kakor egipčanski, grški ali rimski, ki so bili v sredozemskem podnebju tisočletja izpostavljeni soncu. Na morskih obalah se pridružujejo še klorhidridne kisline Verdeil, 1964. Železove spojine oksidirajo tudi v apnencih. Na površju karbonatne kamnine in v prsti živi množica aerobnih in anaerobnih bakterij, ki prispevajo k njenemu razkrajanju Barany, Kevei, Muccsi, 1995. Kamnino pa razkrajajo tudi razni drugi mikroorganizmi. V apnencih so jih našli do globine 5 cm Caumartin, 1964, 1968, Smyk - Drzal, 1964.    Zelo pomembno vlogo ima ogljikov dioksid CO2, ki ga je v zraku 0,03  ali 320 ppm milijonink, njegov parcialni pritisk P je 0,0003 atm. Izmerili pa so tudi že znatna krajevna odstopanja nad to vrednostjo in pod njo. Človek z izgorevanjem fosilnih goriv povečuje to količino letno za 0,7 . Nekaj ga je tudi v vodi, kjer ga je 99  fizikalno raztopljenega. Preostali je vezan v ogljikovi kislini. Parcialna pritiska CO2 v zraku in v vodi pa težita k ravnovesju in iz formul sledi, da hladnejša voda lahko absorbira več CO2 kot topla.    Ogljik v morskih sedimentih predstavlja ogromno zalogo, ki so jo rastline s fotosintezo ugrabile ozračju. V morske sedimente je prišel z odmrtjem organskih skeletov. Ko ti karbonatni sedimenti po tektonskih premikih spet pridejo na kopno in tu v stik s starejšim bratom CO2, ki je ostal v ozračju in sili v vodo, podležejo kemičnemu raztapljanju. To je splet ionskih oz. molekularnih procesov, ki ga tu shematično zapisujemo le toliko, da laže razumemo dejavnike, ki pospešujejo korozijo. Za poglobljeno znanje pa je treba poseči po obsežni domači in tuji literaturi.    CaCO3  H2O  CO2  Ca2  2HCO3-CaMgCO32  2H2O  2CO2  Ca2  Mg2  4HCO3-    Nakazani procesi med plinom, vodo in karbonatno kamnino, ki so v formuli ločeni, potekajo sicer sočasno, a se vzpostavljajo ionske reakcije med različnimi prvinami, kar nakazujejo formule    1. CO2  H2O  H  HCO3-2. H  HCO3-  CaCO3  CaHCO323. HCO3-  H  CO32-4. Ca2  CO32-  CaHCO3    Prva reakcija se začne, ko ogljikov dvokis prehaja v vodo in tvori z njo nevtralno karbonsko kislino. Ta v vodi disociira in tvori bikarbonatni ion 2. Ionizacija karbonske kisline sprosti vodikov ion in tvori zmerno kislino 3. Ta hidratizira karbonatni ion in disociira karbonatni mineral 4.    Te procese med zrakom, vodo in kamnino grafično predstavlja posebna slika.    Če teče proces od leve proti desni, je korozija, če obratno, gre za izločanje raztopljenega karbonata. Pri prvem procesu se CO2 veže v vodo, pri drugem sprošča iz nje. Proces vezanja je v svetovnem merilu veliko izdatnejši in korozija spravlja na dno morij obilo CO2 iz atmosfere in karbonatne kamnine, saj reke vsako sekundo odnašajo na tone raztopljenega apnenca in z njim ogljik iz ozračja. Eden od veličastnih stranskih produktov tega procesa je kras.    V znanstveni govorici se ta preprost proces spremeni v obilico formul za delne sočasne procese. Topnost je obratno sorazmerna z energijo kristalne mreže. Poglejmo si nekaj podatkov o tej energiji Maksimovič, 1963, str. 61 pri temperaturi 18C in pritisku 1 atm znaša pri NaCl 183, pri CaSO4 642, CaSO4  2H2O 650, pri CaCO3 700, pri dolomitu 745 kkalmol. Približno tako si tudi sledijo te kamnine po topnosti, od lažje k težji. Le glede dolomita je stvar bolj zapletena. Laboratorijsko so doslej dokazovali, da voda ob enakih drugih pogojih raztopi več apnenca kot magnezijevega karbonata. Šele v novejšem času so tudi laboratorijsko dokazali, da manjša prisotnost magnezija v karbonatih pospešuje korozijo, večja pa jo zmanjšuje Picknett, 1972. Na topnost dolomita po Palmerju 1991 vpliva tudi temperatura. Pod 23C je dolomit manj topen kot kalcit, pri višji temperaturi je obratno.    Za nas je pomembnenjše kot sam proces znanje o pogojih, ki vplivajo na hitrost in moč procesa, in o njegovem učinku. Ugotavljajo, da vpliva na topnost tudi velikost kristalov, da na topnost sadre in anhidritov ne vpliva temperatura, na topnost NaCl in CaSO4 pa ne koncentracija ogljikovega oksida.    Kemično čista voda more raztopiti le malo apnenca, pri naših temperaturah komaj okoli 14 miligramov na liter. Samo z ogljikovim dioksidom, ki je prvotno v padavinski vodi, ga raztopi nekaj več približno 12 mg CaCO3l. Ker se pri raztapljanju karbonati vežejo s CO2, ta prihaja, če voda ni zaprta v brezzračni votlini, iz okoliškega zraka. Ob pritoku od zunaj je stopnja zasičenosti vode s CO2 odvisna od temperature. Pri vzpostavljenem ravnovesju PCO2 v vodi in prostem zraku 0,03  voda raztopi pri 0C približno 75 mg in pri 50C 55 mgl apnenca Ford, Williams, 1989. Pri naših temperaturnih razmerah na nižjem krasu liter vode raztopi od 68 do 72 mg CaCO3l, v hladnejših visokih gorah, kjer na površju ni vegetacije, pa blizu 75 mgl.    Dejansko pa so naše kraške vode v pokritem krasu dva- do trikrat trše, predvsem zato, ker pri nas karbonatne kamnine večinoma pokriva prst in ker padavinska voda ponika skoznjo, kjer dioksid namnožijo korenine oz. edafon živi svet v prsti v tujini so ga namerili tudi že do 10 odstotkov in več do 0,1 atm, medtem ko so na našem krasu ugotovili nižje vrednosti. Goli kras ima nižje vodne trdote kot pokriti, zato dalmatinski kras nima višjih trdot, čeprav ima v povprečju manj padavin in višje temperature Gams, 1963.    Prevladujoča pokritost slovenskega krasa z odejo prsti, ki je na nizkem krasu drobno zrnata in vlažna, bistveno zavira prehajanje CO2 iz prostega ozračja v nižje prevodnike in vzdržuje agresivnost prenikajoče vode do prve špranje ali jame, ki je zračno povezana s površinskim zrakom. Spodnja diagrama pojasnjujeta učinke zaprtega in odprtega sistema s stališča fizikalnega procesa.    Staro spoznanje, da je CO2 v prsti poglavitni dejavnik korozije, vodi moderne kraške geomorfologe v preučevanje tega plina v prsti. V kitajskem subtropskem krasu so ga namerili 10 cm globoko v prsti spomladi 3.600, poleti 2.200, jeseni 2.000 in pozimi 1.000 ppm. Pri laboratorijskem poskusu, ko so apneniške ploščice vložili v tube s prostim dotokom zraka, je korozija znašala po 100 dneh 4 mg CaCO3l, pod prstjo pa 37 mg CaCO3l Bening et al., 1988. Na njegovo koncentracijo ne vpliva samo organska produkcija, ki se povečuje s temperaturo, marveč tudi s pogoji, v katerih se ohrani, in njegovo uhajanje navzgor ali navzdol. CO2 iz vlažne prsti težje uhaja v ozračje. Če ovlažena plast po dežju nabrekne od spodaj navzgor, iztiska CO2 v ozračje, pri nabrekanju od vrha navzdol pa iztiska plin navzdol in s tem povečuje agresivnost vode. Plin laže uhaja iz peščenih tal kakor iz glinastih. V rendzini ga je manj kot v ilovici. Koncentraciji plina v rendzini in v ilovici naj bi bili v razmerju 0,4  3,5, in to julija Keller, 1963. Globlja tla ga imajo načeloma več kot plitva.    Pri kraju Podkraj v Trnovskem gozdu so v tleh v globini med 5 in 12 cm ugotovili povezanost med alkalnostjo prsti, talno temperaturo, koncentracijo CO2 in poraščenostjo. Pod bukvijo so namerili 0,2-1,2  CO2, pod travo pa 0,1 do 0,8  CO2. Iz izotopne sestave kisika v vodnem izviru so ugotovili, da je bila povprečna koncentracija CO2 v tleh v porečju Hublja 0,21 , Mrzleka 0,2, Podroteje 0,4, Vipave 0,3, Korentana 0,5 in Belščice 0,74  Urbanc, Trček, Pezdič, Lojen, 1997. Prva porečja so na goratem Trnovskem gozdu, zadnji dve pa na nižjem krasu Pivke. V Srednji Evropi, kjer je poleti navadno manj padavin, kot izhlapi vode, je CO2 po knjižnih navedbah najmanj pozimi. V Nemčiji naj bi bilo tako prvo povečanje koncentracije CO2 od aprila do junija, sledita poletno znižanje in ponovno povečanje od septembra do decembra Berstenhauer, 1966, 1969. V Postojnski jami prenikajoča voda večinoma ni najbolj trda poleti, ampak šele v pozni jeseni in zgodnji zimi, kar se ne ujema z dejstvom, da je mikrobiološka aktivnost največja ob najvišji letni temperaturi, to je poleti.    Razlag za to odstopanje je več. Poleti, ko je na Dinarskem krasu razlika med padavinami in izhlapevanjem najmanjša, iz suhe zemlje uhaja v ozračje več CO2. Možno je, da na višjo trdoto vode v jeseni vpliva temperatura v epikrasu v globini okoli 4 m pod površjem, saj je zaradi zakasnitve globljega segrevanja tam najvišja šele septembra ali oktobra. Vendar so to ugotovili z meritvami na nekrasu. Po tretji razlagi jesensko deževje iztisne navzdol s CO2 bogato, trdo in starejšo vodo z nižjih horizontov prsti in epikrasa. Tej razlagi pritrjuje tudi opažanje, da so poznojesenska in zimska tla, tja do sušca, to je marca, najbolj vlažna, saj je takrat izhlapevanje že manjše. Stopnja in trajanje ovlaženosti sta se pri meritvah korozije z apneniškimi ploščicami tudi v tujini izkazala za najpomembnejša dejavnika Gams, 1985.    Temperatura igra skladno s povedanim dvorezno vlogo. Hladne vode pri uravnovešenem PCO2 sicer lahko vsebujejo sicer več CO2, toda pri nižjih temperaturah so asimilacijski procesi organizmov v prsti, ki proizvajajo CO2, slabši in hitrost kemičnega procesa je manjša. Kolikor je na razpolago podatkov po svetu, so vode v hladnih snežnih klimah precej manj trde kot drugje. V vlažnih tropih trdote niso nič višje kot pri nas, prej nižje Gams, 1980a. Na splošno pa trdijo, da se proizvodnja CO2 v prsti povečuje skladno s temperaturo in je za razne vrste bakterij optimalna med 20 in 50C Ford, Williams, 1989, str. 64.    Kadar voda zmrzuje, ima preostala voda povečano trdoto Ek, Pissart, 1965. Voda v obalnih škavnicah, ki je tam ostala po izhlapevanju, je trša. V Sloveniji imajo toplejši kraški izviri praviloma tršo vodo risba 14. Temperatura vode v izvirih v Sloveniji je približno enaka stopnjam celotne trdote vode po nemški lestvici. Ni znano, ali ima to pravilo širšo veljavnost. Trdote in temperature v izvirih visokogorske vode med letom malo nihajo Novak, 1978.    Mnenje, da poteka večina korozijskih procesov v epikrasu, so potrdila merjenja v vzhodni Srbiji, kjer kemična erozija znaša na golem površju 2, v globini 20 cm 4, pri 15 m 19 m3km2 letno, kar naj bi bilo 72  vse korozije, izračunane po trdotah izvirov Gavrilović, 1986.    Stare trditve, da snežnica in ledeniška voda bolj korodirata, nova merjenja pri nas in v tujini Ek, 1964, Ek, Pissart, 1965 niso potrdila. Če padavinska voda ne pride v stik s prstjo, pridobi pri površinskem teku pod snežišči ali ledenikom komaj 20-50 mg CaCO3l, nekaj več, če poleti teče po goli skalni površini na nižjem krasu. V Alpah se trdota zviša že pod humoznimi blazinicami ali v grušču, kjer je navadno nekaj humusa. Ko so bile blazinice zmrzle, nismo mogli s ploščicami ugotoviti nobene korozije Gams, 1985. Korozija je najmočnejša v prvih sekundah, minutah in urah stika s karbonati in s časom upada, v hladnem okolju počasneje kakor v toplem.    Beseda biokemična korozija ima širok pomen. Povečana koncentracija CO2 v prsti je posledica organizmov in tudi vegetacije same. Kako delujejo na razkrajanje karbonatov bakterije, vemo malo. Nekatere heterotrofne bakterije potrebujejo za življenje organsko snov, ki jo prinaša voda v podzemlje z ilovico, humusom, gvanom. Nitratne bakterije vrste Arthrobacter razkrajajo apnence in silikate in v enem mesecu lahko prodrejo za 1-3 mm globoko v skalo. Največje globine, v katerih so jih našli, so bile 20-30 cm. Poznamo že veliko vrst bakterij, ki ne živijo od organske mase avtotrofne bakterije. Pretvarjajo amoniak, ki nastaja pri razkrajanju koreninja, v nitrate in nitrite, pretvarjajo žveplove beljakovine in lahko proizvajajo mineralne kisline nitritne in žveplene. Avtotrofna bakterija Parabacterium spelei presnavlja ferospojine v ferispojine, kar ji daje energijo za sintezo. Zato lahko živi brez svetlobe in klorofila. Heterotrofna bakterija Parabacterium spelei proizvaja tudi kisline, ki razjedajo apnenec in sodelujejo pri tvorbi jamskega mleka glej tudi Caumartin, 1968. Na vpliv korenin na korozijo lahko sklepamo po količini karbonatov, vgrajenih v lesno maso drevja. Gozdovi različne sestave v ZDA naj bi po nekaterih trditvah črpali iz tal in vgradili v organsko gmoto na leto 8,9 do 14 ton CaO na kvadratni kilometer. Korozija je močnejša pod kislimi humoznimi tlemi. Kako agresivne so organske kisline, sklepamo po globini žlebov v talni plošči stiskalnic za olje, ki jih je odtekajoče olje v stoletjih poglobilo za več centimetrov glej sl. 33 in 34.    Pri nas in v svetu imajo kraške vode nižjo trdoto ob večjem specifičnem odtoku, kar se navadno ujema z večjimi padavinami. Ker v manj padavinskih delih Sredozemlja in Srednje Evrope priteka iz krasa manj vode kot iz našega, so tam kraške vode praviloma trše. Na to pa vpliva tudi kamnina.    Trde vode pritekajo z natrijevih in klorovih sedimentov hidrokemične formacije HCO3-Cl-Na v bolj sušnih predelih vsebujejo take vode do 4.000 mgl in več trdote. Vode z apniškega in dolomitskega krasa facije HCO3-Ca-Mg imajo tam trdoto od 143 do 392 mgl. Zelo visoko mineralizacijo dosegajo vode s sulfatno-karbonatnega krasa Maksimovič, 1958.    Vsaka dežela ima svojo lestvico, po kateri deli kraške vode na mehke ali trde. Glede na slovensko povprečje bi mogli določiti naslednjo lestvico izredno mineralizirane vode nad 20N, močno mineralizirane 13-20N, srednje 10-13N, malo 6-10, malenkostno 3-6, neznatno mineralizirane do 3N celotne trdote 1N pomeni 17,0 mg raztopljenega kalcijevega karbonata v enem litru vode.    Stopnja korozije ni povezana s kraško razčlenjenostjo terena, saj so na primer v drugih enakih pogojih na triasnem dolomitu prav tako trde vode, a kraški pojavi so v njih veliko manj izraziti kot v apnencu. Odtoki iz rudnika pri Kočevju, ki odnašajo odplake iz nekdanjega premogovnika in so sulfatni, imajo trdoto preko 40N glej tudi Novak, 1971. Pliokvartarni sedimenti, s katerih pritekajo, so neprepustni in niso kraški. Izmed apnencev dajejo visoko vodno trdoto grebenski in vsi organogeni apnenci, do 15N in več.    Teoretsko še ne povsem pojasnjeno je naslednje geomorfološko opažanje na terenu vode, ki pritekajo z ene karbonatne kamnine in so s to raztopino dozdevno zasičene, na drugi karbonatni ali sulfatni kamnini še vedno korodirajo, kot da še ne bi bile zasičene. Morfološka posledica tega dejstva so razširitve dolin v tako imenovanem normalnem ali erozijskem reliefu in vrsta kotanj na stiku dveh kamnin na krasu, zlasti dolomita in apnenca.    Na našem krasu so manj mineralizirane hladnejše vode v višjem krasu. V Julijskih Alpah je na izvirih vodna trdota 3-5N, na nižjem Notranjskem in Dolenjskem krasu običajno med 10 in 12N, na jugu Istre do 20N celotne trdote Gams, 1967, 1972 gl. sl. 36.    Trdota vode v kraških rekah med letom niha. Najbolj pri ponornicah, najmanj pri izvirih iz globokega krasa, ki jih ne napajajo površinski potoki. Kolikor vemo do zdaj, vpliva na to nihanje več vzrokov, različno pri raznih hidrofacijah. V Srednji Evropi so vode najtrše pozno jeseni, mehke zgodaj spomladi po topljenju snega in deloma poleti. Trdote globokih voda v izvirih, ki v povirju nimajo ponornic, nihajo le za okoli 1N, redko bolj.    S korozijo kot procesom se ukvarjata tudi fizika in hidrokemija. Laboratorijsko izmerjene sile energija kristalne mreže se računajo v molih, pri čemer je 1 mol Ca  40,08 mg  100 mgl CaCO3.    Pri apnencih računajo z relativno gostoto 2,71, pri aragonitu 2,95, dolomitu 2,85, anhidritu 2,9-3,0, halitu sol 2,16. Pri nas izražamo trdoto vode navadno z nemškimi trdotnimi stopinjami N. Ena stopnja pomeni 10 mg CaO ali 17 mg CaCO3 v enem litru vode. Angleži navajajo trdoto v miligramih, Američani pogosto v milijoninkah ppm. Kalcijev karbonat ima molekularno težo 100, magnezijev pa 84.    V laboratorijih navadno merimo trdoto titrimetrično, z uporabo reagenta EDT. Za izračun karbonatne trdote se navadno ugotavlja celotna trdota vode, karbonatna, kalcijeva in tudi magnezijeva, nato se ozračuna razlika.    Izdatnost korozije v kraški geomorfologiji ugotavljajo tudi na druge načine. Na pogorju Dachstein so po prostornini žlebov, nastalih po zadnji poledenitvi, izračunali, da je korozija padavinske vode znižala površje za 12,5 cm in pustila pri tem za sabo 28 cm drnastega humusa, na širšem območju pa za 15-20 cm v 10.000 letih Bauer, 1964. Posamezni gobasti balvani, imenovani tudi kraške mize, so zaščitili apneniško podlago pod sabo pred dežjem in korozijo in se zato po zadnji ledeni dobi sčasoma relativno dvignili nad okolico. Clayton 1966 po njih računa, da se je v Angliji skalno površje v postglacialni dobi znižalo za 38-45 cm ali 0,04 mm na leto oz. 40 mm na 1000 let. Kunaver 1973, 1976 je z isto metodo za Kanin izračunal 19-cm znižanje. Ker pade v visokogorju pozimi precej snega in poleti dežja med vetrom, pod skalnato gobo tla niso brez korozije.    Uporaba erozijskega mikrometra je dala v svetu zelo različne in včasih sporne rezultate. Kunaver 1973, 1976 je na Kaninu, kjer je 2-3 m letnih padavin, nameril zniževanje v dnu vrtač za 0,106 mm na leto in na vmesnih vzpetinah za 0,03 mmletno 106 oz. 30 mm na 1.000 let. Povpreček meritev z mikrometri na 9 postajah na Tržaškem krasu je ugotovilo zniževanje apneniške površine za 0,0285 mml ali 28,5 mm na 1.000 let Cucchi et al., 1994. Meritve v petih tujih deželah so pokazale zniževanje med 12 in 42 mm na 1.000 let Ford, Williams, 1989, str. 117.    Korozijo ugotavljajo tudi po tanjšanju površja na zgodovinskih spomenikih in nagrobnikih. Razlike so tudi tu velike. Več korozije naj bi bilo na privetrni in osojni strani.    Najbolj uporabljana metoda je izračun korozije iz trdote vode in vodnega odtoka s krasa glede na določeno površino. Po Corbelu 1964 uporabljajo za izračun formulo  I 4 ET, kjer je I - letno raztapljanje v m3km2, E - vodni odtok v dm na leto in T - teža soli v vodi v mgl. Ta formula računa s specifično težo 2,5. Zniževanje lahko izražamo tudi v mikronih tisočinkah mm ali v m3km2 letno. Točnejša formula je po Smithu, 1968 I E Tc  Tm, kjer je Tc in Tm teža raztopljenega kalcijevega oz. magnezijevega karbonata in D - gostota apnenca v gcm3. Williamsova formula 1970 se glasi I f  Tn, kjer je I - korodirana plast v mm, n - delež krasa v porečju,  - skupni vodni odtok, A - porečje v km2, f - spremenljivka 13 pri računih, ki navajajo odtok v litrih, D - gostota kamnine, T - teža karbonatne kamnine.    V Sloveniji so bolj ali manj karbonatni tudi mnoge neprepustne kamnine, večina primorskega fliša in del terciarnih sedimentov v severovzhodni Sloveniji. Od tam prav tako priteka voda z raztopljenimi karbonati v kraško reko npr. v Reko z Brkinov. Če izločimo iz pretežno kraškega porečja nekraški pritok z neprepustnimi delno karbonatnimi sedimenti, je kraški delež kemične erozije prevelik. Kot primer potoki z eocenskega fliša na Pivki imajo 6-7N celotne trdote. Potoki z istrskega fliša in fliša v Vipavski dolini so še trši.    Skratka ni krasa brez korozije in je korozija zunaj krasa.    Vrednosti korozije po porečjih, kot so navedene na sliki 37, smo izračunali iz povprečne teže raztopljenih karbonatov in specifičnega odtoka vode s kvadratnega kilometra porečja. Kjer ni bilo na razpolago več sezonskih meritev, ki jih je opravljala nekdanja vodovodna skupnost Slovenije, ali so bile narejene ob izrednih vodostajih, smo povprečno trdoto določili iz manjšega števila naših poletnih meritev, ki so blizu letnega povprečja. Dobljene vsote smo zmanjšali za nekaj odstotkov, ker nismo upoštevali karbonatov iz zraka in ker visoke vode z nižjo pomladansko in poletno trdoto razmeroma manj prispevajo k specifični trdoti Gams, 1967. Drugi slovenski preučevalci so izračunali nekoliko višje vrednosti.    Karbonatnega prahu kot primesi padavin in odkladnine vetra je v okolici kamnolov, cementarn in mest precej več kot drugje. Za izračun kemične erozije večjih porečij pa manjka podatkov, ker je večina merskih postaj v mestih. Na postaji Mašun, ki je osamljena sredi snežniških gozdov, je padlo npr. l. 1994 v deževnici 1,4 mgl Ca2 in 5,4 mgl SO4, kar bi povečalo korozijo za 1-2  Gams, 1998d. Po Urbancu et al. 1997 pri nas z deževnico ponikne v zemljo približno 18,7 mgm2 ogljika, ki izvira iz zraka. V svetovnem povprečju je razlika med karbonatno in celotno trdoto rečnih voda bistveno večja kot pri nas, kjer je malo sulfatnih in kloridnih sedimentov, v vroči klimi pa se raztapljajo tudi nekatere vrste vulkanskih in drugih nekarbonatnih kamnin Summerfield, 1991.    Po teh izračunih je na našem krasu korozija precej visoka. Trdota vode je sicer podpovprečna za Srednjo Evropo, nadpovprečni pa so vodni odtoki zaradi obilice padavin, na Dinarskem krasu zlasti v hladni polovici leta. Na dolomitih na Dolenjskem znaša korozija zaradi majhnega odtoka v porečjih komaj med 20 in 35 m3, v porečju Ljubljanice okoli 60 in v Trnovskem gozdu, na Snežniku ter na obrobju Julijskih Alp, kjer je padavin do 3.000 mm in več, lokalno najbrž čez 100 m3km2 na leto. Če to količino izrazimo v plasti karbonatov, ki jo odstrani voda v enem letu, znaša korozija na našem krasu med 20 in 100 mikronov na leto oz. 20-100 mm na 1000 let.    Ker večina avtorjev pri izračunu korozije pogosto ne navaja podatkov o kamninah ali poraščenosti, debelini prsti in količini padavin, je iz njih težko ugotavljati, koliko vpliva nanjo klima Gams, 1969b, 1980a. V najnovejšem času je le prevladalo mnenje, da za izdatnost korozije ni odločilna temperatura, temveč padavine oziroma specifični vodni odtok Gavrilović, 1986. Ta dosega na manjših ozemljih do 400 ls na otoku Mavi na Havajih 408 lskm2, na širšem prostoru 218 ls, na severu Norveške od 156 do 101 ls, v Portoriku 140, ponekod ob obali Aljaske do 225 ls Corbel, 1964, Corbel, Muart, 1970. Naša Tolminka ima približno 84-100 lskm2 odtoka Površinski – 1998, a je obseg porečja sporen. V povprečju pa ima slovenski kras zelo visoke specifične odtoke in zato je tudi korozija močna.    Vprašanje, ali lahko na podlagi tako izračunane korozije, ki zajema celotno kraško gmoto, sklepamo na zniževanje površja, še vedno razburja duhove. Pozitiven odgovor se opira na ugotovitve, da večina korozivnih procesov poteka v epikrasu. Dejstvo, da je lahko znatna korozija tudi na nekrasu npr. v laporju, kjer padavine ne prodrejo globlje v neprepustno karbonatno kamnino in voda lahko raztaplja predvsem drobce kamnine v prsti ali skalno površino malo pod njo, potrjuje mnenje, da je korozija tudi na krasu najdejavnejša v vrhnjih plasteh.    Kolikšna je bila korozija v neogenu Za terciar na splošno velja, da je bil toplejši od kvartarja, malo pa vemo, koliko je bilo padavin. Ker do pliocena pri nas verjetno ni bilo tako visokih gora, najbrž tudi ni bilo toliko padavin. Tudi ob sedanji količini pa so bili odtok in z njim korozija manjši, ker je bila večja evapotranspiracija. Za srednjemiocensko dobo mesinij, ko se je Sredozemsko morje izsušilo, ugotavljajo v Sredozemlju sušno podnebje Bini, 1994. Večina dva milijona let dolgega pleistocena je bila hladnejša od holocena, ki ima klimo medledene dobe. V celinski klimi Slovenije je bilo po vsej verjetnosti zato manj padavin in manj trde vode, saj je bilo manj vegetacije. To drži zlasti za periglacialno in glacialno gorsko klimo. Če se je v hladnih obdobjih pas frontalnih motenj res premaknil, tako kot drugi pasovi, proti jugu v Sredozemlje, je bilo tam padavin več. Na to kažejo tudi velike sigove kope v starih primorskih jamah. Četudi bi sedanjo korozijsko dejavnost 30-100 mikronov znižanega površja na leto prepolovili, nas izračun 15-50 mikronov na leto ali 30-100 m znižanja v dveh milijonih let prepriča, da so tedaj lahko nastale vse zaprte kotanje, ki predstavljajo kraško značilnost netropskega krasa, in da so starejše značilno tropske površinske oblike nujno zelo spremenjene.    Glede na to, kar do sedaj vemo o koroziji, lahko sklepamo, da je delovala v vseh geoloških dobah, kadar in kjer koli je prišla padavinska voda v stik s karbonatno kamnino, kolikšna pa je bila njena intenzivnost v resnici, lahko le domnevamo.    V rovih Postojnske jame so razmeroma majhne razlike v celotni trdoti skozi strop pritekajoče vode Gams, 1966, str. 27, Gams, Kogovšek, 1998. Se pravi, da je kemična erozija enaka na širšem območju, ki se torej znižuje dokaj skladno s sedanjo oblikovanostjo površja. France Šušteršič 19851986 je to posplošil in izoblikoval model čistega krasa. Za to so potrebni anizotropni pogoji, enakomerna topnost kamnine, enakomerna začetna votlikavost v kamnini, procesa ne sme prekiniti sušno obdobje, obstajati morata navpični pretok in majhen začetni strmec površja. V tem primeru se pri kemični eroziji skozi geološke dobe v vedno nižjih legah dedujejo površinske oblike. Po njegovem mnenju so za ta model pri nas značilne lijakaste globeli, nekatere suhe doline in stožčaste vzpetine, pač glede na stekanje ali raztekanje vod. So podedovane oblike iz časa vlažne in tople terciarne klime Šušteršič, 1996a.    
Majhne razlike v koroziji povzročijo v milijonu let velike votline in kotanje    Še pred nedavnim so menili, da voda v freatični coni ne more korodirati, ker nima stika z zrakom - dobaviteljem CO2. Gögli 1964, 1969 pa je izračunal, da se po sotočju dveh že zasičenih različnih voda spet obnovita agresivnost in sposobnost raztapljanja, pribitek CO2 gre na račun nove povprečne trdote. Za ta proces se je ustalil izraz korozija mešanice. Vzemimo, da se mešata dve vodi s temperaturo 17 v razmerju 1  1, a z neenako trdoto.1 liter	180 mg CaCO3 - ekvivalentni CO2	11,12 mgl1 liter	100 mg CaCO3 - ekvivalentni CO2	2,27 mglskupno2 litra  280 mg CaCO3,	CO2 13,39 mg1 liter  140 mg CaCO3,	CO2 6,695 mg        Toda za trdoto 140 mg CaCO3l je potrebnih le 5,93 mg CO2, zato pribitek 0,765 mgl CO2 povzroči ponovno korozijo sl. 38.    Podobno, a manjšo dodatno korozijo mešanice sprožita vodi, ki imata neenako temperaturo. To se dogaja tudi s ponornicami, to je prvotno površinskimi tokovi, ki se ob mešanju z avtohtonimi vodami v podzemlju poleti ohladijo, pozimi pa ogrejejo.    Če vodi z bikarbonati dodajo dodatne ione Na, K, Cl-, se zmanjša aktivnost Ca2 in HCO3 in obenem poveča topnost kalcita in dolomita. Po Picknetttu 1972 dodatek 0-10  Mg2 zmanjša topnost kalcija, dodatek nad 10  pa jo poveča. Dodatek soli močno poveča topnost sadre, a malo apnenca. Tudi mešanje slane in sladke vode ob morski obali poveča topnost apnenca. Če se pH to je negativni dekadični logaritem koncentracije vodikovih ionov, ki je navadno med 5,6 in 6,4, zniža na pH 3, se poveča topnost apnenca za 50  Ford, Williams, 1989, str. 72-78.    Korozijo mešanice Mischungskorrosion so doslej dokazali računsko. Na terenu jo je mersko težko dokazati, ker na povečanje agresivnosti lahko vplivajo tudi drugi dejavniki. Pri večjih tokovih že majhno povečanje trdote pomeni veliko več korozije in nastanek velikih votlin. Vzemimo, da teče skozi votlinico vodni tok 1 m3s in da zaradi kakega dejavnika poveča svojo trdoto za 1 mg CaCO3l. To d na leto 11.680 dm3 korodiranega apnenca oz. nastanek 116,80 m dolgega rova s presekom 1 dm2. S sedanjimi metodami meritev vodne trdote kljub napredku ne moremo izmeriti tako majhnih povečanj.    Pojasnjevanje nastanka zaprtih kotanj se v tej luči sprevrže v iskanje vzrokov za lokalno pospešeno korozijo o pojmu Gams, 1965. Za teoretično krasoslovje je možnih vzrokov več. Lahko izhajajo tudi iz kemičnih procesov, nastalih pri mešanju sladkih in morskih vod, oksidacije vodikovih sulfidov, redukcije ogljikovih sestavin in oksidacije dvigajočih se sulfatnih kislin, ionske izmenjave v karbonatni, sulfatni in silikatni raztopini, korozije mešanice itd. A. Palmer, N. Palmer, 1991.    O selektivni koroziji in dejavnikih zanjo nas najbolj prepričajo drobne skalne oblike. V mnogih jamah štrlijo iz sten večmilimetrske kalcitne žile, ki pod prstjo ne prekinjajo splošne gladkosti kamna. Če pa tega izpostavimo površinskim procesom, nastanejo z leti iz kalcitnih žil špranje. Tudi luknje v kamnini pod prstjo, ki potekajo navzgor in se končajo slepo, so dokaz za selektivno korozijo.    Če bi bil apnenec bolj topen od dolomita, bi se morala v kraškem površju na njunem stiku pokazati višinska razlika. V podoljih in suhih dolinah teh razlik največkrat ni. Vzrok lahko iščemo v drugih procesih, zlasti v večjem mehaničnem krušenju triasnih dolomitov v hladnih razdobjih pleistocena. Na njih je denudacija ustvarila enakomernejše strmce vzdolž pobočja kot na apnencu.    Korozijsko raztapljanje se odvija kot učinek ionskih napetosti na stični površini med agresivno vodo in karbonatno kamnino. Podlaga korozije so ionske kinetične napetosti, ki nastajajo ob stiku agresivne vode s topno kamnino in jim je mogoče izračunati intenzivnost Dreybrodt, 1988, Dreybrodt, Siemers, 1997. Pri tem se s karbonati najprej zasiti tanka vodna plast ob sami kamnini, šele potem preostala voda, z zamudo zlasti, če miruje. Korozija se pospeši, če je kamnina bolj zdrobljena. Zdrobljenost namreč poveča njeno specifično površino, tj. odnos med površino in gmoto kamna. Kako se povečuje, vidimo iz matematičnega izračuna kamna, ki ga zdrobimo v agregate. Če na primer kamnito kocko s stranico 1 m razdrobimo na tisoč kock s stranico 1 dm, se specifična površina m2m3 poveča šestkratno, pri zrnih s stranico 1 cm pa šeststokrat.    Da bi ugotovili vpliv različne granulacije zrn na učinek korozije, smo v Fizičnogeografskem laboratoriju Oddelka za geografijo FF aprila 1998 opravili preizkus. Zdrobili smo kos sivega jurskega mikritnega apnenca in s presejanjem skozi sito sortirali pet granulacij 0,1-0,4 mm, 2,0 do 2,5, 6-8, 20 in 30 mm. Te granulacije smo v steklenih posodah pri prvem poskusu prelili z 200 ml deževnice, prestrežene v Ljubljani. S pomočjo stresalnika smo v posodah ustvarjali valovanje vode in skraja vsako uro, nato pa vsako drugo uro in pozneje na večje razmike merili z digitalnim aparatom električno prevodnost SEP in trdoto, redkeje pa trdoto preverjali s standardno titrimetrično metodo. Sobna temperatura je bila med 24 in 26C.    Pri poskusu z deževnico je voda med 11. in 21. uro mirovala, a korozija ni bistveno upadla. Pri apneniškem prahu s premerom zrn 0,1-0,4 mm elektroprevodnosti kmalu ni bilo več mogoče meriti, ker so začeli delci v vodi lebdeti. Diagram sl 39 kaže najhitrejšo korozijo v prvih enajstih urah. Krivulja se dvigne najvišje pri frakciji 2,0-2,5 mm, a se po 24. uri zravna. Preizkus korozije drugih granulacij je bil vzporeden. Dosežene trdote v mg CaCO3l po 24-urnem preizkusu so vpisane v spodnjo preglednico.        Pri 12-15-krat drobnejši frakciji je bila korozija po 24 urah za tretjino močnejša. V naravi bi torej deževnica v bolj zdrobljenem apnencu za tretjino bolj poglobila skalnato vrtačo. To povsem velja za skalnato površje brez odeje prsti, v manjši meri pa tudi za plitvo ali nesklenjeno prst. Ker je bila prst v pleistocenskih mrzlih dobah stanjšana, je bil vpliv granulacije na površinsko zniževanje večji.    Prav tako smo s poskusom ugotavljali korozijo enakih agregatov v agresivni vodi potoka Homšnice. Voda je imela na začetku poskusa 4,3N karbonatne 73,1 mgl in 4,7N celotne trdote 79,9 mgl ter pH 7,66. Po osmih urah je začela trdota rahlo upadati, verjetno zaradi večje količine PCO2 v vodi kot v ozračju, pri čemer je vplivala tudi povišana sobna temperatura v laboratoriju. Težje je razložiti rahlo naraščanje trdot po 22 do 24 urah. Pri laboratorijskih poskusih, kjer je voda s karbonati krožila po cevi, tega pojava niso opazili Dreybrodt, 1988. V preglednici so vpisane trdote v mgl ob koncu poskusa z vodo Homšnice ter razlike glede na začetno stanje Gams, 2000.    Iz obeh poskusov izhaja nedvoumno spoznanje, da je hitrost raztapljanja karbonatov v padavinski in alogeni vodi ponornic odvisna tudi zrnatosti kamnine. Agresivne vode, ki tečejo po karbonatni peščeni ali prodnati naplavini, hitreje korodirajo skalno gmoto. Pri tem ponornica pri drobnih frakcijah prej doseže relativno zasičenost glej krivuljo za frakcijo 2,0-2,5 mm na prvem diagramu. V prvem diagramu po 34 urah zasičenost še ni dosežena.    Procesi mehaničnega razkrajanja kamnine pospešujejo korozijo v nakazanem smislu, zlasti na stenah na koncu slepih ali zatrepnih dolin, na stenah udornic in ponekod v vrtačah.    Brkinski potoki izgubijo do izliva v Reko dve tretjini svojega rečnega tovora. Reka nanosi v Škocjanske jame na leto okoli 600 ton lebdečega, največ s fliša odplavljenega gradiva, med njim je na začetku tudi prod. Na njenem izviru v Timavi je gradiva tako malo, da je lahko tržaški vodovod iz nje dolga desetletja črpal vodo. Če bi Reka ves tovor odložila v 13 km dolgi 10 m široki in 40 m visoki jami, bi jo zapolnila v dobrih 10.000 letih Kranjc, 1983, 1985b, 1989, to je v holocenu. Ker se to ni zgodilo, je med podzemeljskim tokom Reke očitno na delu korozija. Le redki kraški izviri prinašajo na površje pesek, prod pa le, kadar teče ponornica skozi kratko jamo.    Zlasti pri iskanju vzrokov za nastanek kraških polj se je v kraški geomorfologiji ustalil izraz robna korozija. Predvidoma nastaja na robu neprepustne naplavine na stiku z višjim obodom, kjer voda ponira Roglić, 1957, Louis, 1956. Lokalno pospešeno korozijo najbolj pospeši združevanje padavinske vode v tokove, med njimi pa izstopajo ponorice, ki jih v kraški geomorfologiji imenujemo tudi alogeni potoki reke. Njim pripisujejo nastanek največjih kraških depresij. Več vode pomeni tudi več korozije.    Večje reke v apneniškem gorovju pogosto tečejo skozi soteske in kanjone. Meritve karbonatne in celotne trdote na začetku in koncu kanjona soteske so dokazale njeno naraščanje v soteski Save Bohinjke, Kokre, Kolpe med Kostelom in Vinico, Pake med Doličem in Velenjem, Hudinje pod Vitanjem, Save med Litijo in Zagorjem in savinjskega pritoka Ljubije. Ker pa med tokom sprejemajo vidne in nevidne izvire s tršo vodo, rastoča trdota ni nedvoumen dokaz pospešene korozije. Povečanje trdote brez večjih pritokov je bilo ugotovljeno le v tistih potokih na apnencu, ki pritekajo s permokarbonskih skrilavcev in peščenjakov desni savski pritok Pasjek, Bela med Železno kapljo in Miklarji, Korški potok v turistični soteski na Obirskem, Mrzli potok med Selami in Borovljami, Salzach - Salica med Bischofshofnom in Salzburgom, v katero poleti odtekajo vode tudi z ledenikov. Karbonatna trdota teh vodnih tokov je bila med 6N in 8N.    V nekaterih tokovih je bila korozija preverjena tudi z apneniškimi tabletami, katerih teža se je po letu ali več v agresivni vodi zmanjšala. Pospešena korozija je bila tako ugotovljena v potoku Pasjek in v potoku Homšnica pri Slovenj Gradcu, ki priteka s kislih gozdnatih, z mahom poraslih tal. Celotne trdota teh dveh tokov je pod 6N Gams, 1995.    V Sloveniji pritekajo na karbonatne kamnine le redki potoki z magmatskih in metamorfnih kamnin ter tufov, ki imajo agresivno vodo. Tak primer je obdobna ponikalnica, ki pod Smrekovcem priteka s tufov v jamo Rupo v porečju Ljubije, 1,6-2,0N celotne, 1,68-2,1N karbonatne in 1,45-2,0N kalcijeve trdote, njena zasičenost pa je 15-28  Kranjc, 1979b.    
Lehnjakotvornost kot plod posebnih razmer    Odkladnina je kemično enaka sigi v jami, le da je lažja in votlikava. V površinskih tokovih se nabira na rastlinskih delih, ki sčasoma odmrejo. Na Dolenjskem ji pravijo lahki kamen ali lahkovec s tujko travertin. Pri odlaganju je proces obraten kot pri koroziji. Iz vode uhaja ogljikov dioksid, ki je bil vezan na raztopljene karbonate. Zato se ti izločajo.    Dolg je seznam povzročiteljev površinskega odlaganja karbonata. Vzroki so biotski žive narave in abiotski. Prve literatura najbolj poudarja. Vodne rastline pri procesu asimilacije odvzemajo vodi CO2, njegov parcialni pritisk se zmanjša in to potegne za sabo izločanje karbonatne raztopine, ki je vezana na CO2. Rastline tudi mehanično olajšujejo nalaganje karbonata. Lehnjak se najbolj nabira na mahovih. Na Plitvičkih jezerih prevladujeta med mahovnatimi vrstami Bryum pseudotriquetrum in Crateneuron commutatum, v dolenjski zgornji Krki Cynclidotus. Tisti, ki menijo, da mahovi niso poglavitni povzročitelji tvorbe lehnjaka, navajajo, da rastejo enaki mahovi tudi v drugih vodnih tokovih, ki niso lehnjakotvorni, in da se na primer na Plitvičkih jezerih lehnjak nabira tudi na kamnu, kovinah, lesu itd. Po sedanjem poznavanju procesa sodelujejo pri odlaganju številni dejavniki kemijske, fizikalne in biotske narave. Nekaj je tudi morfoloških. Lehnjaka ni v vodah, ki prenašajo prod. Če je struga v ilovici ali pesku, navadno tudi ni lehnjaka. Pod Žužemberkom je del kanjona v dolomitu in tam Krka ne odlaga lehnjaka. Temenica, ki ne teče v skalni strugi in prenaša pesek, ima tršo vodo kot Krka in tudi nadpovprečno magnezijevo trdoto, a ne odlaga lehnjaka. Čim slabši so eni pogoji za lehnjakotvornost, tem ugodnejši morajo biti drugi. Na nekaterih dolomitnih pobočjih inkrustira voda iz močil stebla mahovja. Ker je tam proces počasen in vode malo, je vzrok očitno izhlapevanje vode.    Lehnjak se najbolj odlaga v plitvi vodi tam, kjer se ta vrtinči, še zlasti pri padcu. To kaže na očiten pomen zračenja, to je uhajanja CO2 iz vode. Zato se lehnjak tako hitro nalaga na jezovih za mline in žage, precej ga najdemo tudi na rakah. Jezovi za vodne pogone na zgornji Krki so nedvomno pospešili odlaganje lehnjaka in nobenih znakov ni, da bi se ta tvoril, ko je pred prihodom človeka Krka tekla še višje.    V zgornji Krki se lehnjak odlaga na štirih odsekih. Ko pri nekdanjem Debevčevem mlinu v Podgozdu, nižje od Dvora, Krka sprejme vodo večjih kraških izvirov, v katere se steka voda iz velikega dela Suhe krajine, in se vode premešajo, lehnjak v strugi izgine Gams, 1962. Voda iz izvira ima bistveno manj magnezijevega karbonata okoli 4N, Krka više med 5 in 6,6. Lehnjak se v Krki ponovno pojavi šele pred gradom Otočec in pod Kostanjevico, toda samo na dnu struge in v manjših količinah.    Septembra 1999, ob srednjih vodah, so bile za tri lehnjakotvorne vode v laboratoriju Oddelka za geografijo FF opravljene podrobnejše kemične analize. Tu so navedene predvsem večje dobljene vrednosti.    V izvire povirnic Višnjice utegnejo sulfati prihajati iz sedimentov, ki jih geološke karte označujejo za paleozojske rdeče peščenjake, argilit in avreolit. Povečane sulfate v lehnjakotvornih vodah so našli tudi ponekod v Evropi.        Tvorba lehnjaka na Krki je zelo občutljiva. Ob koncu 19. stoletja je na zgornji Krki delovalo 24 mlinov in 14 žag in nekateri obrati so umetno povišali lehnjakove pragove. Mlinarji na zgornji Krki so vedeli povedati, da visoka voda žre lahkovec in sedanje opuščanje jezov pomeni zmanjšanje zračenja vode. Zato jih zdaj iz ekoloških razlogov spet obnavljajo. Brzic, ki jih gradi lehnjak, je na Krki malo in slapiči so visoki pol metra, redko nad 1 meter. To je dovolj, da pred njimi voda zastaja in v zastajajoči vodi ostajajo potopljene lehnjakove tvorbe. Najvišji lehnjakovi pragovi so pri Žužemberku, Dvoru in Podgozdu.    Pri Krki je bilo mogoče ugotoviti učinek mešanja dveh kemično različnih voda na tvorbo lehnjaka. Ob reki nastajajo pragovi šele okoli sto metrov pod izlivom vode iz izvira z visoko magnezijevo trdoto. Taka izvira sta Virje in Izer pod Malimi Rebrcami, podoben učinek ima tudi izliv Višnjice, le da se lehnjak pojavi šele tam, kjer iz struge Krke izginejo prodniki.    Ker prodonosnost preprečuje lehnjakotvornost, prevladuje mnenje, da pri nas reke v hladnih dobah pleistocena niso bile lehnjakotvorne. Lehnjak se običajno tvori le v toplejših vodah. Veliko ga je zlasti v Južni ali Sredozemski ter deloma Srednji Evropi, tudi v južni Franciji, Italiji in Dinaridih, ni ga pa v Severni Evropi. Na Češkem je večina lehnjaka fosilna.    Na slovenskem krasu je Krka edina večja lehnjakotvorna reka sl. 48. Na Dinarskem krasu so Plitvička jazera v dolini zgornje Korane med največjimi znamenitostmi. Domnevajo, da jezer zaradi prodonosnosti potokov v zadnji ledeni dobi ni bilo in da so lehnjaki v njihovem dnu in zlasti v občudovanja vrednih visokih jezovih, čez katere pada voda Korane v slapovih, nastali v kateri od medledenih dob in v holocenu. Od približno 20 večjih jezer sta največji na začetku doline Proščansko jezero 0,68 km2, 37 m globine in na koncu spodnjih jezer Kozjak 0,83 km2, 46 m globine. Zgornja jezera so v dolomitu. Merjenja kemizma Korane, izvirov in pritokov, ki se izlivajo v jezera, so pokazala, da se lehnjak najhitreje tvori tam, kjer se v jezera izlivajo vode izvirov iz dolomitov, to je v zgornjih jezerih. Korana je lehnjakotvorna vse do zadnjih jezerc, ki so v začetnem delu kanjona v apnencu. Jezera imajo ime po vasi Plitvica, ki je na višji terasi, potok s tem imenom pa ima nižjo magnezijeva trdoto. Zaradi mešanja vode z zrakom je 78 m visok slap Plitvice še rahlo lehnjakotvoren a Korana po sotočju z njim odlaga vedno manj lehnjaka. Hidrokemizem voda Plitvičkih jezer Srdoć et al., 1985 je torej precej podoben zgornji Krki, tudi glede višjih sulfatov Gams, 1971d.    Lehnjakovi pragovi hromijo erozijo potoka, ki zato ohranja velik strmec v podolžnem profilu. Tako je pri zgornji Krki in pri Korani, kjer je višinska razlika med najvišjim in najnižjim Plitvičkim jezerom 134 m na razdalji 8,3 km. Pred letom 1991 so bila jezera z več kot milijon obiskovalcev na leto na vrhu turističnih ciljev na Dinarskem krasu. V zadnjem času se obisk spet povečuje, tudi iz Slovenije. V ta namen objavljamo skico teh jezer.    Obilo lehnjaka je na šibeniški Krki ter v Plivi nad Jajcem. Pri šibeniški Krki so ugotovili, da je za odlaganje lehnjaka potrebna vodna hitrost 0,5 do 4,5 ms, najugodnejši pa je tok z 1 do 2,5 ms Pavletić, 1960.    Pogosteje kot v rekah se je na Slovenskem nabral lehnjak na izvirih. Kjer pride voda na plano v majhnih skupinskih izvirih ali celo mokrinah, poraščenih z mahom, je lehnjaka malo, je nečist in ni primeren kot gradbeni material. Pri drugem tipu tvori lehnjak večji pobočni vršaj na začetku ali v boku doline. Potočni izvir se večkrat prestavi, tako da se vršaji nizajo drug ob drugem ali eden za drugim. Taki primeri so zgornji Stiški potok, v dolini Iščice, Bače, Idrijce, nad Vranskim itd. Nekaj manjših vršajev lehnjaka je v Jelendolu v Karavankah.    V dolini Komatevri pod Virnikovim Grintovcem na Jezerskem je trenutno naš edini kamnolom lehnjaka. Zaloge cenijo na 90 do 100 tisoč m3. Lehnjakotvorni kraški izvir priteka iz organogenih koralnih devonskih apnencev in ima celotno trdoto okoli 15N temperatura vode na izviru je približno 6,4C. Visoka kalcijeva trdota verjetno ni edini vzrok za odlaganje, saj znaša ta v potoku v sosednjem Murnikovem grabnu le 9N, a se lehnjak kljub temu počasi tvori. V kamnolomu v Komatevri se pobočni vršaj ne debeli več, ker se je glavni izvir prestavil in gradi na severnem robu starega nov vršaj. Nekoč je na njem deloval mlin. Odkar je razpadel, ruševine počasi preplavlja lehnjak, ki je zgornji strani prekril že čez dva metra visok zid.    Na Notranjskem in Dolenjskem je največ lehnjaka v potokih iz triasnega dolomita v pasu med Hotedrščico in Temenico. Čim dlje proti vzhodu so, tem večjo magnezijevo in celotno trdoto imajo. Magnezijeva trdota znaša nad 44  celotne trdote. Vendar se tu, tako kot povsod drugje, ne odlaga magnezijev, temveč le kalcijev karbonat.    Na Vinski Gori, vzhodno od Velenja, se lehnjak ne useda več, ker teče potok Loparnik, ki izvira iz skale in je zajet za vodovod, mimo vršaja po prodnati in skalnati zemlji. V lehnjakovi steni so znaki dolgotrajnega rezanja lehnjaka Natek, 1983, 1984.    Najbolj številna je stiška skupina. K njej sodi vršaj pri cerkvi v Dednem dolu, kjer so vodo nekdaj šteli za zdravilno. O tem so pričale bergle in drugi pripomočki, ki so jih pustili romarji v cerkvi, ko so se počutili bolj zdrave. Celotna trdota izvira je okoli 16N, kalcijeva in magnezijeva pa 8N. Vzhodneje sta na koncu doline Kosca dva večja vršaja lehnjaka in v njiju opuščena kamnoloma. Zahodni potok pada čez lehnjakovo steno in odlaga lehnjak tudi niže v strugi. Med enkratno poletno meritvijo v Kosci je v strugi na vzhodnem vršaju kalcijeva trdota padla od 8,4 na 7,4N, sočasno pa se je vodna temperatura povečala od 10 na 14C. Istega dne je v zahodnem lehnjakotvornem potoku karbonatna trdota padla od 15 na 12,6N, temperatura vode pa se zvišala od 9,8 na 14C. V grapi Jeromci nad vasjo Spodnja Draga, vzhodno od Višnje Gore, je v podnožju Polževega več lehnjakotvornih izvirov. K višnjanski skupini sodi še lehnjak v Izerku v dolini Stiškega potoka in njegovega pritoka pod vasjo Leskovec. Lehnjak v Stiškem potoku je nakopičen v treh vršajih. Zgornji je kot oba omenjena v Kosci že precej izčrpan. Na srednjem vršaju leži kmetija Matec s poljem. Na sosednjem so izkoriščanje lehnjaka obnovili po zadnji svetovni vojni, ko je vladalo pomanjkanje opeke. Voda ima okoli 16N celotne, 8,5N kalcijeve in 7,5N magnezijeve trdote.    Večji lehnjakotvorni potoki so v Posavskih hribih vzhodno od Trebeljevega v kraju Gozd. Tam so vršaji pri Šmicovem mlinu na sotočju potokov in pod kmetijo Obrivkar. Pod nekdanjimi rakami je zrasel okoli 4 m visok kup lehnjaka. Pri Šmicu so od nekdaj pridobivali lehnjak, ponovno po zadnji svetovni vojni, ko so ga prodajali v okolici. Lehnjakotvorne vode v Gozdu so imele 4. aprila 1962 12-16N celotne, 6-7N kalcijeve in 6-8N magnezijeve trdote ter 6-21 mgl kloridov Gams, 1967b, 1990.    V Posavskih hribih odlaga lehnjak kraški izvir Mitoščica nedaleč od trboveljske železniške postaje. Voda priteče iz krajše jame. Odkar so propadli mlini, je videti v strugi manj znakov nabiranja lehnjaka. Izvir je kakih 20 metrov nad strugo Save.    Lehnjak uporabljamo pretežno kot okrasni in gradbeni kamen. Pred uveljavitvijo opeke kot poglavitnega gradbenega materiala je bil nenadomestljiv zlasti pri konstrukcijah, ki zahtevajo lahek kamen. Vzdolž dolenjske Krke je iz njega precej stropnih obokov v cerkvah.                
JAME, V KATERIH SO NEKDAJ VIDELI VHOD V STRAŠNO PODZEMLJE, DANES PA IŠČEJO V NJIH RAZVEDRILO, ZDRAVJE IN NOVA SPOZNANJA    Jama in človek v zgodovini    JAME KOT BIVALIŠČA IN ZAVETIŠČA    Pomemben cilj arheologije pri preučevanju človekovega življenja v jamah v starejši zgodovini je spoznati tudi način izdelave orodja, kajti po tem in po materialu, iz katerega je narejen, sklepajo na starost poselitve jame. Nas pa človekovo bivanje v jami zanima predvsem v luči eksistenčnih pogojev, ki jih ponuja to okolje. Ti so se v več kot stotisočletni zgodovini spreminjali in človek se jim je prilagajal, zato je bila poselitev jam različna. Pri proučevanju poselitve kraških jam si lahko pomagamo s pregledom arheoloških najdišč Arheološka –, 1985.    V stari kameni dobi paleolitu, do okoli 30.000 let pr. n. št., ko so se ljudje preživljali predvsem z lovom na divje živali in nabiranjem sadežev, so bile v Sloveniji naseljene predvsem kraške jame. V hladnih pleistocenskih dobah je človek uporabljal jamo za bivališče in zavetišče zaradi ugodnejših temperaturnih razmer. Jame imajo namreč veliko bolj izenačeno temperaturo med letom kot zrak na prostem. Čim večje je letno nihanje temperature zraka, tem bolj so jame v pozimi, ko je najhuje, relativno tople. Najtoplejše jame se odpirajo na sončnem pobočju in se dvigujejo v notranjost. Take je imel pračlovek najraje. Druga osnovna potreba za življenje je voda. Kjer je kraško ozemlje brez avtohtonih vodnih tokov, poselitve niso bile goste, zato je večina paleolitskih postaj blizu tekoče vode. Apnenec in dolomit, v katerem je naš kras, nista primerna za izdelavo kamnitih konic, rezil in strgal, zato je moral pračlovek kremen, magmatske in druge trše kamnine prinesti od drugod.    V Pivški kotlini, ki premore goste vodoravne jame in precej vodnih tokov, so arheološke jame najgostejše in kontinuiteta naseljenosti najdaljša, saj sega še globoko v neolit. Najdlje je tu pračlovek bival v Betalovem spodmolu, ki se odpira med vasema Otok in Zagon približno deset metrov nad ravnino, tako kot suho nadstropje Postojnske jame, kjer je tudi bilo bivališče pračloveka. Verjetno je bil potok, ki zdaj ponira v jamo Lekinka, tedaj še blizu, v slepi dolini Risnjek. V Betalovem spodmolu 174, -4 je človek v razmeroma ozkem in kratkem vhodnem rovu bival ali se obdobno zadrževal od ledene dobe riss pred več kot 180.000 leti do holocena. Na obodu Pivške kotline ali v njej so bili poseljeni še Županov spodmol pri Sajevčah, Jama v Lozi pri Orehku, Ovčja jama in Parska golobina na zgornji Pivki. Ker se je slednji že v času pračloveka zrušil vhodni strop, so številne artefakte odkopali pred jamo izpod udornih skal.    Človek je tod bival tudi v zadnji ledeni dobi, ko je bila kotlina Pivke hladna stepa z redkim drevjem, tu pa je divjih živali zaradi razpoložljive trave največ. Postojnska vrata pomenijo večstometrsko znižanje alpsko-dinarske gorske pregrade, čez katero se je divjad ob pleistocenski ohladitvi selila iz Srednje Evrope v Sredozemlje in ob otoplitvi v obratni smeri. Po zadnji svetovni vojni je bila odkrita tudi paleolitska postojanka pri Črnem Kalu v kamnolomu ob avtomobilski cesti za Koper. Na tržaškem Krasu so zgodaj odkrili jamo Pod kalom pri Nabrežini. Že dolgo je znana tudi Roška Ozka špilja v sistemu Škocjanskih jam Osole, 1965, kjer je človek lahko hodil po vodo iz Reke v dno Velike doline. Manj znanih pa je še več paleolitskih postaj na Krasu in tudi ob Pivki Od najdenih ostankov živali so v teh jamah najpogostejše kosti jamskega medveda, ki je izumrl na prehodu v holocen.    V osemdesetih letih 20. stol. je pozornost slovenske javnosti pritegnila jamska najdba preluknjane medvedje kosti iz Divjih jam, ki naj bi jo pračlovek uporabljal pred 43.000 leti kot piščal. To je bržkone najstarejše takšno glasbilo na svetu. Našli so jo v debelih jamskih sedimentih, starih 35.000 do 80.000 let. Zanimiva je lega te 45 metrov dolge jame. Odpira se v kordevolskih dolomitih na n. v. 450 m v strmem severozahodnem  pobočju 230 m nad dnom bližnje doline Idrijce pod planotico z naseljem Šebrelje Turk et al., 1987, 1989. Jama je zanimiva iz več razlogov. Je dokaj ravna in na koncu široka do 15 m, kar zbuja vprašanje o njenem nastanku. Ni več prvotnega vhodnega dela, ki se je podrl s pobočjem vred in odnesel morebiti najbolj produktivne sloje. Odpira se proti severu, kar je redkost, in visoko nad vodnim virom - Idrijco. Je tedaj Idrijca tekla še precej više kakor danes Imenujejo jo tudi Divje jame II, ker je blizu manjše paleolitske postaje Divje jame I. Pred približno 23.000 leti je v jami zapustil sledove kromanjonec.    Na Štajerskem so iz stare kamene dobe znana jamska nahajališča Jama pod Herkovimi pečmi nad Radljami v Dravski dolini, Mornova zijalka nad Šoštanjem, Špehovka v soteski Huda luknja pri Doliču. Iz Špehovke in Mornove zijalke ni daleč do nižjega vodnega toka Hudega potoka in Pake. Na Gorenjskem so jame redke, Poljšiška cerkev pri Gorjah, Babja jama pri vasi Gorjuša v Domžalskem krasu in Matjaževe kamre ob Sovri nad Žiremi. Na Dolenjskem so Njivice pri Radečah nad Savo, Marovška zijalka, Lukenjska jama in Ciganska jama kot del Željnskih jam pri Kočevju.    V sušnejšem podnebju je bila tekoča voda še pomembnejša. Če vodoravne jame ni bilo blizu, se je pračlovek naselil v spodmolu. Najlepši primer je znana hrvaška paleolitska postaja Krapina. Po starejšem mnenju naj bi se tu srečevala neandertalec in kromanjolec, tako da je prihajalo do kanibalizma. Po drugem mnenju pa sodi krapinski pračlovek k predneandertaloidnim skupinam. Jama je v miocenskem peščenjaku v hribu Hušnjakovo nad reko Krapinščico zahodno ob mestu Krapina. Izkopavanje v letih 1899-1905 je razkrilo 12 m debele kulturne plasti, v katerih so našli ostanke tedanjih živali in 650 človeških kosti, ki so pripadale 20 osebkom. Zaradi krušljive kamnine se je stena tako odmaknila, da je ostal do danes le še malenkosten previs.    Druga zgostitev paleolitskih postaj je v Kamniško-Savinjskih Alpah in bližnjih Karavankah. Arheološko sta najpomembnejši dve jami v višini zgornje gozdne meje. Najbolj znana je Potočka zijalka na južnem pobočju Olševe nad Potočnikovo kmetijo v Podolševi. Vhod ima na nadmorski višini malo pod 1.700 m. Jama se v notranjost dviguje, zato je topla. Leta 1928 je v njej izkopaval prof. Srečko Brodar. Med odkritimi artefakti, ki pripadajo kulturi aurinacien, so znamenite koščene igle in bodice. Sicer pa so tu našli največ okostij jamskega medveda. Del domače in tuje paleolitske literature proglaša kulturo, ugotovljeno v Potočki zijalki, zlasti oblikovanje koščenih igel, za posebno zvrst, imenovano po Olševi. O nastanku te jame je govor pri opisu Karavank. Pračlovek Potočke zijalke je lahko lovil divje živali v gozdu na nižjem pobočju, kjer so v silurskih neprepustnih kamninah tudi potoki, na višji Olševi pa nabiral sadeže travnatega sveta. Tako se je lahko pračlovek preživljal v pleistocenskih poledenitvah na nižjem krasu, ko je bila tam travna stepa s parkovnim gozdom.    Visokogorska jamska postojanka pračloveka je bila tudi Mokriška jama, ki je 1.500 m visoko nad dolino Kamniške Bistrice v Kamniških Alpah. Omenjali so jo že sredi 19. stoletja W. Zippe, 1854, v knjigi Schmidl, 1854, str. 215. V letih 1954-1960 jo je raziskoval Mitja Brodar.    Od arheoloških jam v tujini lahko navedemo le najbolj znane. V Evropi skoraj ni dežele, v kateri ne bi bilo jamskih paleolitskih postaj. Gosto posejane so na Češkem, v Nemčiji, Franciji, Avstriji, Švici. Tu sta najvišja gorska postojanka pračloveka Drachenloch v Vättisu 2.445 m višine in Tierberghöhle pri Laufbodenhornu 2.600 m. Veliko najdišč je tudi v Italiji, Španiji, Grčiji, na Gibraltarju. Prva najdba neandertalca leta 1856 je iz jame Feldhoferhöhle v Neandertalu pri Dsseldorfu v Nemčiji. Jamo so razrušili pri razširjanju kamnoloma. Ostanki neandertalca iz jame La Chaise v Franciji so celo starejši 80.000 let. Kot paleolitske in domnevno ledenodobne postaje so bolj znane še jame Spy v Belgiji, Le Mounstier Dordogne v Franciji, poljama spodmol, kratka vodoravna jama Cr-Magnon, Grotte di Balzi Rossi ali Grimaldijeva jama itd. Najdba človečnjaka iz rodu avstralopitek iz subtropske Južne Afrike izvira iz jame Sterkfontein. Sinantrope so našli npr. v jami Leng-Tchoi pri Liutchou v Kwansiju, ostanke pekinškega pračloveka iz dobe mindel-riss pa v jamah pri Tchoukotienu. Iz srednjega pleistocena je najdba sinantropa v jami Tan-Van v severnem Vietnamu. V Izraelu poleg jam Tabun in Sukul v gorovju Karmel z okostji 12 neandertalcev slovi tudi jama Djebel Kafzan. Seznam paleolitskih najdišč se vsako leto daljša, znanje o njih se povečuje in dopolnjuje.    Pred leti so pred kraško jamo v najdišču Drimolen v Južnoafriški republiki našli ostanke 80 okostij pred dvema milijonoma let živečega avstralopiteka robustus, in sicer v breči, nastali v spodnjem nadstropju bližnje jame, v kateri se je zrušil strop in se odmaknil od vodnega vira na razdaljo več deset metrov. To je bila ena od izumrlih vej, ki je živela milijon let, na koncu skupaj z zgodnjo vrsto Homo genus.    Jamsko okolje na splošno ohrani predmete veliko bolje in dlje, kot če bi bili na prostem, saj v jami ni toliko mehaničnega razkrajanja zaradi zmrzali, domala ni kislin, ki bi kamnino razkrajale, voda, ki prenica skozi strop, pa jih zasiga. V jami Grotta della Stregha pri Toiranu v Italiji je siga prekrila odtise stopal pračloveka in jih tako ohranila 70.000 let. Dogaja se, a redko, da potapljači preplavajo sifon ali raziskovalci prebijejo sigovo pregrado ali odkopljejo zasut rov in odkrijejo povsem sveže sledove bivanja pračloveka. V Franciji, Sahari in na tihomorskih otokih so na stenah in tleh jam pogosti značilni rdeči obrisi rok praprebivalcev.    Ker se dosedanje opredeljevanje kultur izdelave orodja opira na staro delitev pleistocena na štiri ledene in tri medledene dobe, bo verjetno doživelo spremembe. Po vrtinah v ledenike in globokomorske sedimente ugotavljajo namreč mnogo pogostejše temperaturno nihanje po prvi poledenitvi v zgornjem pliocenu.    V mlajši kameni dobi, tj. neolitu 6. do 3. tisočletje pr. n. št. je človek uporabljal že zglajena kamnita orodja, bil je lončar, živinorejec in kmetovalec, zato in ker se je v holocenu temperatura zvišala, je bil manj navezan na jame. Proti koncu mlade kamene dobe je v Evropi neandertalca zamenjal kromanjonec, ki je zapustil v jamah znamenite stenske slikarije.    S Sloveniji je bilo na primorskem krasu v neolitiku še več postaj, nad 17 na Krasu, kjer sodijo v poseben, sredozemski kulturni krog. Večina drugih najdišč je v subpanonski Sloveniji in pripadajo panonskemu kulturnemu krogu. Največ jih je iz 3. stoletja pr. n. št., po prihodu Keltov, in to na prostem. Izjema je Ajdovska jama pri Nemški vasi v hribovju zahodno od Krškega. V njej so našli ostaline tudi še iz mlajše železne latenske dobe.    V železni dobi sta na dinarskem krasu dve območji z izrazito zgoščenostjo naselij, na Krasu in na nizkem Dolenjskem. Naselja so bila na vrhu gričev, ljudje so se preživljali zlasti z živinorejo, za katero so morali požigati ali kako drugače odstranjevati gozdno drevje. Po pridobivanju železa v predrimski in rimski dobi je sicer najbolj slovelo koroško železarstvo, toda Kelti so na slovenskem krasu izdelovali orodje in orožje tudi iz domačega železa. O tem pričajo zadnji čas najdeni sledovi talilnih peči, posebno v novomeški okolici in v Beli krajini npr. Cvinger pri Dolenjskih Toplicah. Na Dolenjskem so bila tedaj gosta naselja zlasti tam, kjer imajo geološke karte vrisane debele pliokvartarne limonitne ilovice in gline, v katerih so železove konkrecije. Podobne lastnosti ima ponekod jerina na Krasu. Domnevajo, da so Kelti s pašo živine in pridobivanjem rude povzročili glavnino erozije prsti in razkrili kamenje z gladko površino, kot ga opisuje poglavje o podtalnem krasu Gams, 1991.    Slovenska etnologija pozna poseben pojem - jamske pastirske kulture. Najstarejše segajo v prazgodovino in se nadaljujejo v antiko in vse do srednjega veka. Veliko jam, v katere so se zlasti pastirji zatekli pred nevihto ali prespali noč, je spodmolov. Pogoste so zlasti nad dolino Kamniške Bistrice Kregar, 1983.    Iz časa, ko so se preganjani pogani zatekali v jame, najbrž izvira ime Ajdovska jama hiža, luknja. Še pred prvo svetovno vojno so pri nas revni posamezniki ali čudaki občasno bivali v jamah ali lesenih kočah ob vhodu v jamo. Tudi nekatere romske družine so se zadrževale v jamah, odtod toliko Ciganskih jam ali Ciganskih lukenj pri Kočevju in drugje.    Nasploh so v odmaknjenih pokrajinah sveta nekatera plemena bivala v jamah do novega veka. Knjiga Kras 1974 navaja, da je raziskovalna odprava v filipinski provinci Citabato Cotabatu v jamah z vhodom v steni odkrila 24 članov plemena Taobato, ki naj bi živeli na razvojni stopnji kamene dobe v votlinah, ločeni od civiliziranega sveta. Dve desetletji pozneje so ugotovili, da je jamsko bivanje plemena in njihovo kamenodobno orodje zrežiral filipinski podjetnik, da bi zaslovel in zaslužil s turizmom.        JAME KOT KULTNI OBJEKTI IN GROBIŠČA    Pod imenom jamska kultura si navadno predstavljamo objekte kultnega oziroma mitološkega izražanja, saj v novejšem času umetnost vedno bolj povezujejo z mitologijo in kultnimi obredi v jamah, ki naj bi človeku zagotovili srečo pri lovu ali povečali plodnost. Mladopaleolitska umetnost iz jam obsega slike, gravure in kipce. Na stenah je človek največkrat upodabljal živali, od katerih so mnoge do danes že izumrle, kot so mamut, jamski medved, tur. Od 120 jam z najdbami ledenodobne umetnosti, ki so bile v Evropi znane že pred več leti, jih je največ v španski Kantabriji v okolici mesta Santander in v južni Franciji. Govorijo o frankokantabrijski umetnosti, ki se je ponekod ohranila globoko v jamah. Redke jame te vrste so v Nemčiji in Italiji. Leta 1959 so 150 m globoko v jami Kapova v južnem Uralu odkrili mladopaleolitsko postajo s stensko slikarijo.    Speleološko in umetnostnozgodovinsko najbolj znana jama poleg Mirandoline je v Franciji Lascau, ki leži v gričevnati pokrajini Perigord Noir, v porečju Vzere, kjer je nad tisoč udornic, jam in spodmolov. V nekaterih so našli grobišča kromanjonskega človeka, nosilca jamske umetnosti, ki pa je bival na prostem v lesenih barakah. Njegove jamske podobe segajo od gravetiena do magdaleniena, to je od 20.000 do 10.000 let pr. n. št. Podobe v jami Lascau, ki je pod istoimenskim gričem, so nastale pred 17.000 leti, preden je udor zavaroval jamo pred zunanjimi vplivi takrat za okoli 5C hladnejšega zraka. Oker in črnih podob živali, ki krasijo 250 m dolg rov, ni preplavila siga, ker so nad jamskim stropom v krovnini neprepustni lapornati skladi. Nekaj sige se je nabralo le na tleh, zato so se na stenah in stropu upodobljeni konji, jeleni, govedo, zlasti biki, jelenjad, kozorog, redkeje pa bizoni, rjavi medved, jamski lev itd. ohranili v vsej barvitosti. Ko je jama postala velika turistična privlačnost in da slikarije v razmeroma ozkih rovih ne bi propadle, so v bližini za turiste izvotlili povsem enako jamo Lascau II in jo poslikali po originalih iz jame Lascau I.    V Srednji Ameriki, predvsem na polotoku Yukatan, in v Srednji Evropi so našli na dnu brezen skelete ljudi, nakit in orožje iz predzgodovinske dobe. Bržkone gre za žrtvena brezna, v katerih so končali izbranci, ki so jih med ritualom žrtvovali bogovom. Drugje so take najdbe pripisali kanibalizmu Moser, 1868. Zelo veliko jam s skeleti so našli zlasti v območjih, kjer so živela plemena Majev. Nekatere jame so znane kot pokopališča. V jami Bimbaš-Koba na Čatir Dagi na Krimu je bilo srednjeveško svetišče z žrtvenikom. O tem pričajo najdene lobanje. V jami Basmana na Krimu je bila med 10. in 15. stol. n. št. kapela s pokopališčem Dubljanskij, Bončarov, 1970.    Neolitska vzhodnošpanska umetnost v barvah upodablja tudi stiliziranega človeka. Več je majhnih skulptur. Žal še v nobeni slovenski jami niso našli podob jamske umetnosti, izkopali so le gravirana orodja pračloveka. V Postojnski jami je S. Brodar 1966 ugotovil gravure na kostnem orodju.    Južno od udornice Globočak, kjer je umetni vhod v Škocjanske jame, je na prevalu vhod v 45 m globoko brezno Velika Jama na Prevali 200, -60 ali Mušja jama omenili smo jo že v pregledu zgodovine krasoslovja. Pod vhodnim breznom je vršaj, prekrit z gruščem ocenjenim na 5.513 m3 prostornine, ki so ga večinoma odbili na površju in zmetali v jamo. Na njegovem vrhu je bila najdena rimska čelada in v podnožju 500 bronastih predmetov, ki datirajo v čas od 12. do 1. stoletja pr. n. št. Arheologi domnevajo, da so bronasto orožje z vojaki vred zmetali v jamo kot žrtve ali premagance.    Pri nerazvitih narodih se je do nedavna ohranila navada, da premagane v boju pomečejo v brezna. Angleški jamarji so pred desetletji med raziskavo nekega brezna v gorah na Novi Gvineji odkrili polrazpadla trupla in orožje bojevnikov iz sosednjega plemena. Podobno so ravnali med zadnjo svetovno vojno in malo po njej ponekod na Balkanu in v Sloveniji. Kataster slovenskih jam navaja 71 jam z najdenimi okostji iz let 1942-1945, po miniranih vhodih pa ocenjujejo, da jih je več. Med takimi brezni so Brezarjevo, Šemonovo, Dvojno brezno, Zalesnikova jama v Trnovskem gozdu, Jama pod Krenom in Jama pod Macesnovo gorico na Kočevskem, Krimska jama itd. Mihevc, 1995.    Povezanost med jamami in verstvi je bila v starem veku tesna. Jame in jamska voda so bogato zastopane v grški mitologiji. V Hadu je npr. omenjena podzemeljska reka Stiks. Mnoga grška mesta so dobivala pitno vodo iz kraških izvirov s pomočjo vodovodov. Grki so verovali, da so izviri domovanja bogov in nimf. Na Kreti se je bogoslužje v jamah in čaščenje kapnikov, ki so imeli vlogo cerkvenih kipov, obdržalo vse do 20. stoletja. Na tem otoku je znana Zevsova jama na gori Idi. Arheologi so na otoku Pelješac nedavno odkrili 5000 let staro ilirsko svetišče plodnosti s 60 cm visokim stalagmitom, ki je poosebljal falus in ustvarjalne sile narave.    Indijanci Srednje Amerike so se za pitno vodo podajali v globoke jame in poševna brezna, gradili črpališča in tam pokopavali svojce. Znani pisec znanstvenofantastičnih romanov Švicar Erich von Daeniken je nasedel pripovedki ekvadorskih domačinov, da so v jami Tayos napravo za spust do podzemeljske reke izdelali Nezemljani. Domačini pa so obiskovali jamo ne le zaradi vode, marveč so njej lovili tudi netopirje ali ptice guancharo, iz katerih so pridobivali olje za razsvetljavo. Arheologi so v jami našli 2.700-3.010 let stare maske, predmete bogočastja in lončevino.    Kult jamskih svetišč se je podedoval tudi v krščanstvo. V Italiji so gradili portale v nekaterih jamah ali spodmolih ali so pred vhodi postavljali kapelice ali celo cerkve. Nekatera indonezijska ljudstva, na primer na otoku Sulawesi, so do nedavna shranjevala lobanje pokojnikov v jamah.    Kult Mitre, ki izvira iz Azije, so v antiki gojili v jamah. Pogansko svetišče mitrej v obliki zajede v pobočje je tik nad železniško progo pri belokranjski vasi Rožanec. O kipih v jamah poročajo iz vse južne in vzhodne Azije. Hindujci iz Indije se še danes odpravljajo na večtedensko potovanje v himalajske jame, kjer prebijejo v razmišljanju mesec ali več in živijo od darov. Nekateri vidijo v kapnikih faluse, drugim so luknje prispodoba rodovitnosti. Temne in mirne jame so primerno okolje za premišljevanje in zato za bivanje puščavnikov. Odtod ime Puščavnikova jama pri Šmarju pri Jelšah in Puščavniška zijalka v Savinjskih planinah.    Na meji med puščavo Gobi in severno Kitajsko so v umetnih jamah, naravnih spodmolih in kratkih jamah v apnencu, peščenjaku in puhlici odkrili obilo zgodovinsko in umetniško pomembnih zapisov in podob iz začetka našega štetja, ko so se nomadska severnejša ljudstva selila na Kitajsko. Tamkajšnja prva budistična svetišča so bila v jamah ali spodmolih.    V slovenskem zamejstvu se je bogoslužje v jami ohranilo v Landarski jami v dolini Nadiže v Beneški Sloveniji, blizu vasi Landar Antro pri Tarčetu. Naj navedem nekaj podatkov iz potopisa Giana Giacoma de Portisa iz prve polovice 20. stoletja, objavljenega v reviji Prostor in čas 1971, III, 1-2. Ob njegovem obisku je na koncu slepe doline vodilo čez steno 98 lesenih stopnic, ki so zdaj cementne. V jami je oltar sv. Janeza Krstnika, ki naj bi ga častili že v času, ko je še sam hodil po votlinah in jamah. De Portis pravi, da so jamo uporabljali kot zavetišče pred barbarskimi vpadi in da se je v njej skrivala kraljica z vojsko, dokler ni šla ujma mimo. Ta motiv je uporabil Anton Aškerc v pesmi Atila in slovenska kraljica. V jami na določene dneve še danes opravljajo poročne in nekatere druge obrede. Imenujejo jo cerkev sv. Ivana v Čele to je v skali.    Do preteklega stoletja so bili verski obredi tudi v Sveti jami pri socerbskem gradu tik pred italijansko mejo. V jamo se je v 3. stol. zatekel sv. Servij, mučenec iz Trsta. Ali je v jami umrl ali ne, ni gotovo Moser, 1886. O jami piše B. Hacquet v potopisu iz let 1773-1774 Pred časi, ko je vladal za skrivnostne jame še entuziazem in je bila duhovščina močnejša, so v takih jamah opravljali pogosto službo božjo in so jih šteli za bolj svete kot lepo grajene cerkve. V Valvazorjevem času je bila maša v jami enkrat na leto in tako je tudi zdaj. V jami je bil uničen oltar, deloma vklesan v sigovo steno, na nekdanje cerkvene obrede in razsvetljavo z dimnimi sredstvi pa spominjajo nekateri sajasti kapniki. Ali so bili kdaj obredi tudi v gorenjski jami Poglejska cerkev In odkod imeni jame Divji farovž in Žegnane jame    Če vemo, da so bile jame še v starem veku cerkve, se ne čudimo kopičenju magičnih in kultnih predmetov ter novcev v njih. Na Slovenskem še čakamo zgodovinarja, ki bi raziskal zvezo med starejšimi verstvi in jamami. Omenimo, da sta bili nad gostimi vhodi v jame severozahodno od Postojnske jame kapeli Sv. Andreja in Sv. Jerneja. Jamo Vilenico je leta 1609 grof Petač dal v zakup lokavski župniji. Ali je bila njena vrednost samo v turističnem obisku ali tudi v pitni vodi ob suši Na koncu zgornje etaže so bile črepinje lončenih posod iz mlajše kamene dobe, s katerimi so hodili po vodo, stoječo v sigovih kotlicah.        JAME KOT ZATOČIŠČA, SKRIVALIŠČA IN TABORI    Poglejmo, kaj so pisali Loški razgledi 1982, št. 291 pod naslovom Najstarejši zapis o kraških jamah iz okolice Žirov. Zapis je povzet po dveh člankih J. Lenčka v Slovenskem romarju iz let 1857 in 1858. Med drugim piše V Osojniški dolini je vhod, in sicer visoka obširna skalnata in naravno obokana predveža, ki je nekdaj kot skrito zavetje v vojski prezidana in z vrati priperta bila. Temu vhodu pravijo Osojniški grad in zadnji ostanki nekdanjega predzidja se še opazijo. – V senci pod cerkvijo svete Ane na Ledinici je varovala svoje zaklade “divja in kervoželjna ženska Maršota”, to je Maršotna jama Tako je vpisana v jamski kataster 4, -2 In vse kaže, da je posebna lastnost notranjske zemlje, ki je polna tolmunov, žirkov, votlin, podzemeljskih prostorov, potokov in vod - noter do Žirovskega in še dalje tja proti severozahodu sega. Avtor zapisa povezuje domače jame s tistimi na Notranjskem krasu, katerih glas je že takrat segel do Žirov.    Jurčič opisuje v povesti Jurij Kozjak, da so uporabljali Krško jamo kot roparsko skrivališče in za zavetišče pred Turki. Najbolj znan utrjen vhod v jamo je bil Predjamski grad. Novejša literatura največkrat uporablja ime Predjama za grad in za jamo za njim. Glavni rov jame se odpira pod gradom in je bil poseljen od neolita do srednjega veka. Bolj v spodmolu kot v jami, na začetku višje votline postavljeni grad so porušili konec 15. stol. ob obleganju roparskega viteza Erazma Predjamskega. Današnji grad izvira iz leta okoli 1570 Habe, 1970. Svoj čas ni bil edini te vrste. V Avstriji sta bila v podobnem položaju na vhodu v jamo gradova Schalaun in Puer Lueg, oba v steni Teufelbacha v zgornji Murski dolini na Štajerskem. Prvi je iz časa Karla Velikega in je propadel v 16. stol., drugi je iz 13. oziroma 14. stol. in so ga opustili v 15. stol. Ilmig, 1969. Nemško ime Lueg je poleg Predjame nosil tudi grad Luknja na izviru Prečne.    Hauffen 1858 omenja Vranščico in Zidanico z zidom iz turških vojn. Pri Begunjah Bigaun je bil pri gradu Kamen Katzenstein v navpični steni vhod v jamo, od ruševin Hudičevega gradu pa so bili še vidni ostanki zidov. Zid na vhodu sta imeli tudi Židovska pečina na hrvaški strani Gorjancev in Zidana pečina v kanjonu Slapnice Marjanac, 1972, Božič, 1972.    Pri nas je precej Ajdovskih jam, Ilmig 1969 omenja poleg Hrvaške jame Kroatenhöhle na prevalu Lueg na Salzburškem Ajdovsko jamo blizu Roparske jame Rauberhöhle pri Beljaških Toplicah. Jame so bile tudi pogosta zatočišča roparjev. Na takšno skrivališče kažejo jamska imena Ravbarska jama in Ravbarska luknja, na hajduke Hajduški kevderc.    Podobno vlogo kot pri nas so za prazgodovinskega in zgodovinskega človeka imele jame tudi v Beneških Alpah in na gričih pod njimi. Zlasti veliko sledov bivanja v jamah iz začetka srednjega veka je povezanih z jamskimi svetišči in redovniki.    V nemirnih časih so jame tudi pozneje obnovile vlogo pribežališča. V njih so se skrivali pred turškimi vpadi, odtod številne Turške luknje. Nad vasjo Podtabor v Strugah je npr. kratka vodoravna jama, v kateri so na dveh mestih še ostanki zidov. Za njimi so okoličani iskali zavetje pred Turki. Okoli vhoda je bil v širokem vencu zid, ki je razpoznaven le še na dveh mestih. Jama je očitno nosila ime Tabor in vas pod njim je dobila ime Podtabor, podobno kot pod Šembijsko jamo. Delno ohranjen je zid pred vhodom v Osapski Grad. Tudi v zgornjem delu Ljubljanske kotline, v Deželi, so imeli protiturški jamski tabor v jami Gozdaščica v Žirovniških pečeh nad Žirovnico. V jame so se zatekali tudi vojaški dezerterji v Napoleonovem času, v Avstro-Ogrski npr. v Topli v Karavankah, nadalje kontrabandarji, roparji in vse vrste skrivačev.    Šele v novejšem času smo dobili boljši vpogled v vlogo naravnih in umetnih jam - kavern v Soški dolini in na Krasu med prvo svetovno vojno. Dobra tri leta so na avstroogrsko-italijanski fronti vojaki na izpostavljenih položajih bivali v votlinah in s topništvom in drugim orožjem ter gradnjami spremenili podobo krasa Simić, 1989. V zaledju fronte so v pobočje ob dnu globljih vrtač skopali predore, varne pred topovskim obstreljevanjem, ali so v ta namen uporabljali širša vhodna brezna in jame. Fronte so kras najbolj spremenile na Kaninu, Rombonu, v Krnskem gorovju, na Doberdobski planoti in v Kostanjeviškem Krasu.    Štiri knjige Krajevnega leksikona Slovenije Ljubljana 1968, 1971, 1976, 1980 navajajo mnoge jame, v katere so se ljudje na Slovenskem zatekli med zadnjo svetovno vojno v času bojev ali ofenziv. V njih so se zdravili partizani, v nekaterih so bile partizanske tiskarne.    V jame se marsikje po svetu še vedno zatekajo sodobni gverilci. Tak primer je kubanska revolucija. O zavetiščni vlogi jam pričajo ponekod sajasti stropovi in potemneli kapniki.        JAME KOT VIR ZAKLADOV, RUDNEGA BOGASTVA, PITNE VODE IN LEDU    Valvazor poroča, da je njega dni obstajal tabor v jami v steni Šembijskega hriba nad vasjo Podtabor. Jamski vhod je bil obzidan in vanjo so med turškimi vpadi in splošnimi roparskimi nevarnostmi spravljali najbolj dragocene predmete. Valvazor pravi Ljudje iz okolice vzdržujejo stražnika, ki mu pravijo gvardijan. Marsikaterega jamarja so po vrnitvi iz jame domačini na Dolenjskem vprašali, ali je našel v jami skriti zaklad, naletel na dragoceno rudo in podobno. Tako je bilo tudi drugje na Slovenskem.    Jamo Salts Cave v sistemu Mamutske jame v Kentuckyju ZDA so v zadnjem tisočletju pred našim štetjem obiskovala predzgodovinska ljudstva arhaične in zgodnje lesne kulture in v njej pridobivala redke minerale, predvsem soliter Watson, 1966, 1969. Pepeliko so tam pridobivali tudi v času secesijske vojne v začetku 19. stol.    V času vraževerstva in padarstva so ponekod v Nemčiji v jamah pridobivali jamsko mleko, to je mehko sigo, ki so jo uporabljali za zdravljenje oči in živali. Za zdravilne so veljali tudi kapniki, ki so jih prodajali. V novem veku so v jamah najprej iskali fosile in samorogov rog, ki je veljal za zdravilnega. Ko je bilo ob koncu prve svetovne vojne v Avstriji pomanjkanje umetnih gnojil, so začeli v jamah izkoriščati fosfatne sedimente. Največ so jih izkopali v jami Mitnitz na Štajerskem. Samo v letih 1919-1925 so v Avstriji izkopali okoli 24.000 ton fosfatnih gnojil. Fosfatne odkladnine živalskega ali mineralnega izvora so v jamah izkoriščali tudi v nekaterih drugih podonavskih državah, ne pa v Sloveniji.    V opuščenih rudnikih je ostalo veliko nezasutih rovov. Do začetka 19. stoletja so pri nas rudo kopali navadno v kratkih rovih na pobočju. Več opuščenih rudnikov svinca in cinka je ostalo v Južnoapneniških Alpah, nad Rabljem, na prisojni strani gore Žingarice pri Slovenj Plajberku, na Obirju in na Peci. Vhode nekaterih na Žingarici, Obirju in Peci so zaradi varnosti zamrežili. Ljudstvo jih imenuje povsod jame.    Lep primer navezanosti gradu in naselja na vodno jamo s pitno vodo je Podpeč v Dobrem polju. Vodovod iz jame, ki je oskrboval vas s pitno vodo, so zdaj opustiti, saj je voda občasno skaljena.    V času, ko ledu še niso pridobivali industrijsko in ko se je začelo razvijati tržaško pristanišče in ob njem Trst, se je na Primorskem krasu razmahnilo izdelovanje ledu. Največ so ga pridobivali iz udornic in plitvih brezen, ki so jih imenovali ledenice ali ledeniki. Lastniki so jih dajali v zakup za izkoriščanje, zakupniki pa so morali plačevati še poseben prispevek za vsak voz ledu. Veliko ledu so odpeljali iz Velike ledenice v Paradani v Trnovskem gozdu. Na dnu so izrezali kose po 10-40 kg. V koših so jih znosili na površje in jih ponoči z lojtrskimi vozovi prepeljali v Gorico ali Trst. Tu so led prodajali ladjam, ki so potovale v Benetke, Dalmacijo, Aleksandrijo, Gombaj idr. Leta 1867 so izvozili 16.000 centov ledu. Jamski led je v letih 1920-1926 uporabljala tudi pivovarna v Senožečah. Led iz Velike ledenice v Paradani so nekaj časa izkoriščali tudi po drugi svetovni vojni, leta 1953.    Po jamskem katastru je v Sloveniji čez 30 jam z imenom Ledenica, Ledenik ali Ledena jama. Med njimi je ta na Stojni na Kočevskem. Na Nanosu so na ozemlju v lasti vaščanov dobivali led v udornicah ali globlje dostopnih breznih in še danes imajo ti ledeniki ime po vaseh Veliki Trški ledenik, 50, -50, Slapenski ledenik, 153, 112. Na Kočevskem je bilo več ledenic, med njimi Velika ledena jama pri Kunču - Malih Lazih 180, -195, na n. v. 750 m na severnem pobočju Roga, Ledena jama v dolini Pekel na n. v. 1.252 m, Ledena jama na Prevaligu 975 m, jama na dnu vrtače na Učarju na n. v. 805 m Novak, 1972, jama na Stojni Bohinec, 1957, Habe, 1971.    Udornice z ledom so večinoma lijakaste oblike ali brezna v dnu široke vrtače, s katere se posipa in pada sneg. Večina ledenic ima strmo do prepadno pobočje na južni ali zahodni strani, tako da sonce nikoli ne posije na led. Vse ledenice so v gozdu, ki s senco varuje skale pred segrevanjem.    Led so pridobivali tudi na nekaterih kraških poljih in v slepih dolinah. Urbas 1879 poroča, da so v Trst vozili led tudi s Cerkniškega jezera. V slepih dolinah pod Brkini Brezovica, Odolina, Male Loče so pozimi napeljali vodo na travnike in jo zajezili. Led so shranjevali v hladnih jamah Županov spodmol pri Sajevčah. V kotanjah pri vasi Pared so dolgo, še v medvojnem času, pridobivali led tako, da so vanje napeljali potok s fliša in ga shranjevali v obzidanem hramu. Hiše naokoli sodijo v zaselek z imenom Ledenice. Ponekod so kopali jame v naplavino ali obzidali premalo poglobljene kotanje in vanje speljali vodo, ki je v hladnih nočeh zmrznila. Z listjem pokriti led so ponoči vozili v Trst. Še v letih po zadnji svetovni vojni so z Biokova, Velebita in drugih hribov na ramenih ali oslih tovorili led za konzerviranje rib v dalmatinska pristanišča.        VRAŽEVERSTVO, PRIPOVEDKE IN BAJKE O PODZEMLJU    Ljudstva na nizki kulturni stopnji verjamejo, da so prišli prvi ljudje iz jame v gori ali iz luknje v zemlji. Azteki so od predkolumbijskega srednjeameriškega ljudstva Ortozl prevzeli verovanje, da mora človek razpasti v jami kot koruzno zrnje, da lahko vzklije novo večno življenje Šušteršič, 1996. Podobno verovanje je bilo razširjeno tudi v Afriki. Na starih mehiških risbah so upodobljeni prizori, kako mečejo mrtve v jamo, od koder sledi vstajenje. Po grški predstavi je Gea rodila Zevsa v jami, ker je jama povezana z mitom o plodnosti. Po neki pripovedki iz 2. stol. se je Kristus rodil v jami in nekatere slike z božičnimi jaslicami upodabljajo prihod treh kraljev v jamo Trimmel, 1968.    Na srednjeveško predstavo o bivanju hudiča v jami se navezuje pojem hudourne jame. V hudourne jame so pri nas verjeli še pred nekaj stoletji. O njih piše Valvazor v tretji knjigi Če postanejo te luknje uporne in viharne, se dviga iz njih para, dimu in megli podobna iz nje nastanejo črni oblaki, ki se iz njih vsuje močna toča ter uniči vsa polja. Luknje so okrogle in najširše merijo približno po dva, ožje le en seženj v šir, nekatere pa so še ožje. Valvazor omenja kot hudourne jame Sedeško jamo na Ilovi gori, Češko jamo blizu Boštanjskega gradu, jamo na Kamnem vrhu nad Podpečjo v Dobrepolju, Coprniško jamo na Slivnici o okolici Cerknice pravi, da je pokrajina tam okoli s coprnicami dovolj založena, nadalje neko luknjo v dolini Kokre, o kateri piše Nad Kranjem na planini pod snežnikom ob stezi proti Jezerskemu gre silno globoka luknja v skale. Če vržeš kamen vanjo, šine megla iz nje ter nastane dež, sneg, grmenje in toča. Kar se mene tiče, mislim, da mora spodaj na dnu tiste špilje biti velika in globoka mlaka, ki pošilja meglo, če jo vzburi kamen. S svojimi pogostimi hlapovi naredi nevihto s snegom, točo in grmenjem, če morda ne dela tega, kakor nekateri domnevajo, sam zlodej, da bi, če mogoče, spet zapeljal ljudi v staro pogansko praznoverje. Že na začetku knjige smo citirali Valvazorjevo pisanje o jamah. Med drugim o njih pravi tudi Stud in strah sta še večja, ker so povsod, na vseh straneh, mnogi hodniki, votline, globoka brezna – Skratka grozotna mrakotna podoba in pogled se nikakor ne da popisati s peresom. In čim globlje greš, tem grozovitejši je pogled. Nikoli pa ne prideš jami do konca – Valvazorjevo berilo, Rupel, 1969. Takšno je bilo tedaj splošno ljudsko mnenje o jamah. Tisti, ki so se podali vanje na lov za polhi, iskali v njih led, zdravilno sigo ali pitno vodo, so mislili drugače.    Schmidl 1854 je kot pravi montanist dobesedno rudar, svoj čas pa je beseda pomenila človeka, ki je verjel le to, kar je videl ob tem zapisal, da bi morala biti Pivška dvorana Velika dvorana v Postojnski jami, v kateri je Valvazor vrgel kamen, silno globoka. V taki globini se po dveh očenaših odmev tako ne sliši več. Jama je pod mostom globoka okoli deset metrov.    Hudič naj bi imel tudi moč zavreti poniranje vode, tako da se je ta ob povodnji na široko razlije po površju. Zato se ne čudimo številnim cerkvam blizu ponorov, na primer cerkev sv. Marjete pri Dolenji vasi na ponorih Ribnice, cerkev sv. Ožbalta pri vasi Luče in kapelica na ponoru Rakitnice. Cerkvico v Lučah so celo prestavili iz vasi k potoku, da bi voda manj poplavljala Badjura, 1953, str. 94.    K hudournim jamam so se na binkoštni ponedeljek odpravile daritvene procesije, da bi se odkupili hudiču. Valvazor piše Med Čušperkom in Dobrim poljem in tam okoli so tri jame ali luknje, ki so popolnoma navpične ter se navpično poglabljajo v zemljo kakor vodnjak. K tem jamam hodijo vsako leto s procesijo in jih blagoslavljajo, ker mislijo, da bi, če bi blagoslova ne bilo, velika nevihta prišla iz njih, ki bi okoličanom opustošila vsa polja. Valvazor nadaljuje, da ob luknji vsadijo mlaj, ki ima zgoraj križ. Ljudstvo ima navado, da meče v jamo kamenje, drva in vse, kar mu pride pod roko, in sicer tako pogosto, da bi človek res mislil, da bo luknja do vrha polna, zlasti, ker spušča vanjo cela drevesa in kar sicer dobi. Kljub temu se to nič ne pozna. Valvazor tudi tu namiguje, da brezna nimajo dna. Duhovni na Notranjskem so vodili take procesije do jame tudi na Vinjem vrhu v Menišiji.    Leta 1832 je Henrich Freyer z domačinom odkril Ravensko jamo na Idrijskem. Ker je lastniku jame naslednje leto toča uničila poljske pridelke, je zadelal vhod v jamo, prepričan, da so točo naredili jamski duhovi Savnik, 1956, 1961.    Avstrijski dvor je leta 1748 poslal na Kranjsko dvornega matematika in prosvetljenca J. N. Nagla, da bi zvedel resnico o jamah. Njegovo poročilo z naslovom Beschreibung deren auf Allerhöchsten Befehl Ihro Röm. Kays. und Königl. Maytt. Franzisci I untersuchten in dem Herzogtum Krain befindlichen Seltenheiten der Natur ni bilo natisnjeno. Nagel je bil še priča procesiji pod vodstvom duhovna do Coprniške jame na Slivnici, v katero so vrgli sod masla za hrano hudiču, ki dela neurje. Na Krki je prepričal dva duhovna, da v breznu ni hudiča. V neko brezno na Kočevskem je vrgel kamen in ugotovil nenavaden zvok, ko je ta padel v vodo. Neuki ljudje so verjeli, da so ti zvoki mrmranje hudiča.    Zanimivo bi bilo vedeti, zakaj so samo nekatere jame šteli za hudourne. Valvazorjev opis ozkega vhoda hudournih jam nakazuje domnevo, da so bili to dihalniki, iz katerih ob znižanju zračnega pritiska piha vlažnejši hladen zrak, ki se pred nevihto, ob porastu relativne vlage v zunanjem ozračju, megli dimi, od tod Dimnice. Ta pojav je moral biti opazen na daljavo. Hudourne jame, ki jih omenja Valvazor, so večinoma dobro vidne z večje, gosto naseljene ravnine. Vhod v Coprniško jamo na Slivnici, danes imenovano Anžetova jama 37, -10, se dobro vidi z vsega gosto naseljenega vzhodnega dela Cerkniškega polja. Ob neurju v Cerkniški dolini se navadno na vrhu Slivnice najprej pojavijo oblaki, ki so jih dolinci pripisali jami.    Tako kot daritvene procesije k hudournim jamam so bile ob binkoštih tudi prireditve v Postojnski jami in Vilenici. H. Binder 1969 poroča, da so na Bavarskem za časa volilnega kneza Friedricha Wrtemberškega pod njim je Nebenhöhle v prvi tretjini 19. stol. postala dostopna jama prirejali slovesnosti na binkoštni ponedeljek, ker naj bi se na ta dan začela pomlad.     Mitološko pojmovanje jam je vidno iz marsikaterega jamskega imena Fielhauer, 1969, predvsem pa se je ohranilo v vrsti pripovedk, ki so v krajevnih različicah razširjene ali po vsem svetu ali le po Evropi za Avstrijo glej Fielhauer, 1969, za slovenski kras Gams, 1955. Pri nas so najbolj znane- 	V gori je jezero. Nekoč, na sodni dan ali kdaj drugič, se bo gora odprla in jezero bo preplavilo podgorje.- 	V jamo so padli človek, žival mačka, pes, voli. Jarem, del obleke ali kaj drugega je naplavila voda na tem ali onem izviru.- 	V brezno so spustili človeka. Po vrnitvi je znorel. To varianto je zapisal že Valvazor Nekoč so nekoga spustili po vrvi v eno teh jam ko so ga spet privlekli na dan, je izgubil um in ostal je nor ne le nekaj let, ampak je tudi v blaznosti umrl. To mi je potrdil njegov sin in več drugih ljudi kot resničen dogodek – Blaznost je morala nastati ali zaradi hudih strupenih hlapov, ki so spodaj v jami, ali zaradi prevelikega strahu pred prikaznijo, ki jo je morda zagledal. Skoro bi se prej odločil za zadnjo kot za prvo – Da so često pod zemljo pošasti, potrjujejo rudniki in deloma tudi druge špilje ali globoke zemeljske votline, ki niso - kakor so našli - brez strahov. Rupel, 1969- 	V brezno je padel človek. Ujel se je na grm. Les tega grma je nato prodajal kot zdravilo. Po drugi varianti je človek padel v jamo in v njej lizal polšji kamen ter se tako prehranil. Ko je ujel polha, mu je navezal okoli vratu krpo, odtrgano z obleke. Ko so polharji ujeli polha, so razpoznali znak in rešili človeka iz jame. Siga ali apnena moka iz jam je nekdaj nasploh veljala za zdravilno npr. iz Potočke zijalke, po Kocbeku, 1926.-	 V brezno so vrgli mačko, psa itd. ali je žival sama padla vanjo. Prišla je živa iz sosednje jame.- 	Jama je povezana z gradom ali s kako drugo jamo v sosedstvu ali vodi skozi vso zemljo. Jurčič je v znani povesti zapisal pripovedko z Muljave, po kateri se v breznu Katjuški kevderc pri Stični pride na drugi svet. Da imajo skoraj vse jame še ne odkrito ali zasuto povezavo z drugimi v sosedstvu ali gradom, verjame pri nas še veliko domačinov.- 	Jame so bivališča vil, divjih žena, ajdov, velikanov, pritlikavcev, divjakov in podobno. Zaradi takih predstav so se domačini pogosto bali spustiti se v jame. Nagel ni mogel dobiti spremljevalca za Črno jamo. Najboljši spremljevalci jamskih raziskovalcev so bili še pred dvema stoletjema rudarji. Na Dolenjskem je še živo ljudsko prepričanje, da so v jamah dragocene rude.- 	V jami so zakladi, ki so jih skrili pred Turki, roparji in podobno.- 	V gori so vrata v podzemlje, ki se odprejo človeku v sili. Pri nas se je v podzemlje zatekel kralj Matjaž z vojsko. Največkrat se v tej zvezi omenja Peca. Na Mali Peci so zato v opuščenem rudniškem jašku, v Matjaževi jami, postavili kip kralja Matjaža, ki sedi za mizo. Do votline vodi dobrih 10 m dolg vodoraven električno razsvetljen rov. Pripovedka o kralju Matjažu ima nemško vzporednico v kralju Frideriku Barbarosu iz časa križarskih vojn.        
Raziskovanja jam po svetu in pri nas    V Rovu podpisov, ki se v Postojnski jami začenja pod mostom v Pivški  Veliki dvorani, so se ohranili podpisi na stenah. Najstarejši iz leta 1213 je sporen, sledijo pa letnice 1313, 1323 in 1412, mlajših je še več. Dokazujejo, da drzni ljudje že takrat niso verjeli pravljicam. Zanimanje za jame je bilo živahno že v renesansi. Cesar Rudolf II. je leta 1592 poslal odpravo v jamo Geldloch na Nižjem Avstrijskem, ki je prodrla 700 m globoko. Cesarjev ranocelnik Anselmus Boetius de Booth je v knjigi Gemmarum et lapidum 1609 razglasil stalagmite in stalaktite za zdravilne in s tem spodbudil obisk in ropanje kapnikov v jamah Trimmel, 1968. Barok je prinesel odmik od realnosti. Leta 1654 je izšla francoska knjiga Jacquesa Gaffarela Le monde souterrain, ki opisuje božanske, človeške, živalske, naravne in umetne jame. V drugi polovici 17. stol. je izšel prvi jamski opis v Avstriji 1667, že prej v Nemčiji 1662. Sledijo opisi jam na Moravskem Sloupskih jam leta 1669. Za knjigo De Draconum Carpathicorum Cavernis je pater Wenceslaus izdelal jamski načrt, ki pa je izgubljen Kubačka, 1929. Po T. Shawu 1992 je najstarejši objavljeni jamski načrt za angleško jamo Pen Park Hole pri Bristolu. Drugi najstarejši je bil objavljen leta 1687 v Londonu v Philosophical Transactions Shaw, 1992 in nato v Valvazorjevi Slavi vojvodine Kranjske iz leta 1689. Predstavlja Podpeško jamo v Dobrepolju Kranjc, 1990b. Valvazor v Slavi omenja več kot 60 jam. Pozna Postojnsko jamo, Planinsko jamo, Predjamo, Tkalco jamo, Coprniško jamo, Golobino pri Danah, Mrzlo jamo pri Bločicah, Jačko, Gradišnico, Ledenico pri Planini pod Krimom, Krško, Podpeško, Kompoljsko jamo, Ledenico pod Taborom, zdaj del Županove jame, Bilpo ob Kolpi, Jazbine pri Podturnu, Mitoščico pri Trbovljah in Rajo peč pri Boštanju, na Primorskem Škocjanske jame, Socerbsko jamo, Sveto jamo, Jamo pod Socerbskim gradom, požiralnik Pazinskega potoka Savnik, 1961.    Bolj znane jame je sredi 18. stol. opisal Nagel 1748. V Vilenici je Nagel prodrl do Vilinske dvorane in se sploh razglasil za odkritelja te jame, čeprav so jo domačini obiskovali že stoletja prej. Na vhodu je dal ovekovečiti svoje odkritje z napisom v latinščini. T. Gruberju 1781 je najbolj ugajala Črna jama.    Za B. Hacqueta je bila Vilenica najlepša jama na Krasu, v spremstvu okoliškega kmeta je pretaknil vso in prodrl do sedme votline. Hacqueta, rudniškega zdravnika iz Idrije v letih 1766-1773 ter profesorja anatomije in porodništva v Ljubljani v letih 1773-1787, štejejo nekateri za prvega jamarja na naših tleh Wester, 195556. Vendar gre to prvenstvo verjetno Janezu Vajkardu Valvazorju Reisp, 1987, Kranjc, 1989b, 1997. Grafična podoba Tounja Tunja na Kordunu z vhodom v jamo in izvirom Tunjščice je prva upodobitev kake jame na Hrvaškem. Na strokovnem potovanju po svetu je Valvazor spoznaval kras na tujem in v Slavi zapisal Jaz sam sem v različnih deželah in kraljestvih, ne le po Evropi, ampak tudi po Afriki, mnogo edinstveno čudovitih jam videl, ampak najbrž nikjer tako posebno občudovanja vrednih kot v moji očetnjavi. Nikjer na svetu ni takih jam kot na Srednjem Kranjskem. I. del, str. 240, Kranjc, 1990b.    Razsvetljenstvo je prineslo nove pobude v raziskovanju jam. Leta 1801 je izšla Ritterjeva knjiga Opis najlepših in najzanimivejših jam sveta. Odpravo I. Matta v jamo Dominikloch na gori Pilatus v Švici je spremljalo 400 radovednežev Trimmel, 1968. Po verovanju domačinov je živel v 214 m globokem breznu Gradišnici ali Hudičevi jami peklenšček. Ko je V. Putick raziskoval brezno, se je zunaj že dolgo pred spustom nabrala množica domačinov, ki so prišli peš ali z vozovi. Nekateri so si postavili šotore ali se utaborili na vozovih, zato je moral Putick postaviti ograjo okrog brezna, da ne bi kdo padel vanj. Da se je cela vas zbrala med raziskavo kake znane jame ali brezna, je bilo v preteklih stoletjih običajno. Tako je bilo tudi ob odkrivanju Dimnic Perko, 1909.    Zanimanje za jame je v Postojnsko jamo leta 1816 privedlo tudi cesarja Franca I. Ob drugem obisku 14. aprila 1818 so hoteli domači jamski delavci postaviti na steni onstran mostu tik nad Pivko v Veliki dvorani zdaj nima več mostnic piramido z napisom v čast cesarice. Vodnik Luka Čeč 1785-1836 je zato splezal po skali in tam odkril nadaljevanje jame tu zdaj teče jamska železnica. Za odkritje Starih jam ni bilo več ovir. Odtlej pa do 20. stol. je jama veljala za najdaljšo na svetu, zlasti ker so ji pripisali še Črno in Pivško jamo ter jo podaljšali za Pivški rokav Planinske jame, tako da so dobili 21 km dolžine. Postojncu Luki Čeču so priznali odkritje jame šele po smrti Savnik, 19581960, 1968, Habe, 1968.    Novo spodbudo za raziskovanje jam pomeni odkritjem jamskih živali. Prej so menili, da življenje v večni temi ni mogoče. Že Valvazor je pisal, da je vrhniški poštar v vodi zaganjalke v Lintvernu pri Vrhniki ujel zmaja, ki je bil komaj eno ped dolg in po obliki podoben kuščarju. Verjetno je šlo za človeško ribico - proteusa. Prvič jo je opisal J. N. Laurenti leta 1768 v članku Synopsis Reptilium. Človeške ribice so ujeli in jih dostavili Scopoliju. Po posredovanju Hohenwartha so prišle v roke Laurentiju. Druga najdba je iz Črne jame v sistemu Postojnskih jam na začetku 19. stol. Leta 1808 je Schreiber našel v jami Schelmenloch v Sp. Avstriji jamsko kobilico troglophilus cavicola Kollar. Leta 1832 je naš entomolog F. Schmidt opisal v Postojnski jami najdenega prvega jamskega slepega hrošča - leptodirus hochenwarti. Schmidt je v Postojnski okolici našel tudi brzca, jamskega skakača, jamskega raka, jamske mokrice, jamske postranice in jamske kobilice, jamskega pajka, jamskega hrošča, polžka, dvokrilca, stonoge itd. Pretner, 1955. Egon Pretner, strokovnjak za prepoznavanje hroščev, je v dinarskih in alpskih jamah našel več novih vrst jamskih živali.    Iskanje pitne vode je bila druga gonilna sila pri raziskovanju jam. Tržaškemu gradbenemu inženirju Friedrichu Lindnerju so domačini iz Trebč pokazali vhod v brezno Labodnica. Lindner, ki je iskal vodni vir za tržaški vodovod, je dal vhod razširiti in narediti stopnice in lestve. Čeprav se je prvi spustil do dna domačin Luka Kralj, so brezno imenovali po Lindnerju v italijanski literaturi ima ime tudi po Trebčah Grotta di Trebiciano. Leta 1840 odkrito brezno je z globino 329 m dolga desetletja veljalo za najgloblje na svetu Savnik, 1961. Putick je proti koncu 19. stoletja razglasil za drugo najgloblje brezno Gradišnico pri Logatcu 214 m.    Pri Trebčah so raziskali tudi Jamo v Griži, kjer so domači delavci prav tako kot pri Labodnici sodelovali kot pionirji. Po eksploziji razstreliva, s katerim so razširjali rov, so šli prehitro na ogled, zato so v breznu našli smrt Luka in Anton Kralj ter Andrej Fernetič. Čez 12 dni je šel za pogrešanima bratoma poizvedovat Matevž Kralj in tudi njega so plini zadušili. Brezno so začeli imenovati Jamo mrtvih.    Le nekaj let 1825 po odkritju Postojnske jame je Škofjeločan Ivan Nepomuk Cerar 1789-1849, gozdar v Trnovem, prodrl okoli pol kilometra globoko s čolnom po glavnem rovu Križne jame. Dolgo smo ga poznali pod nemškim imenom Zörer Savnik, 1961.    V drugi polovici 19. stoletja so v Evropi jamarji in imenitniki, ki so se zanimali za kras predvsem z vidika gospodarskih koristi, ustanavljali jamarska društva. Jamarsko društvo z imenom Socit Splologique de France naj bi bilo ustanovljeno l. 1872. Na Dunaju so ustanovili Društvo za jamoslovje 1879. leta. Leta 1883 so pri Primorski sekciji Nemško-avstrijskega planinskega društva DOAU v Trstu zdaj Societ Alpina delle Biulie ustanovili odbor za jamsko raziskovanje, ki se je pozneje preimenoval v komisijo. Ta je med drugim upravljala z Vilenico od l. 1887, raziskovala Labodnico, začela urejati jamski kataster in je še zdaj osrednja italijanska jamska organizacija za Kras. Pri predvojnem delu komisije so sodelovali nekateri Slovenci, tudi Andrej Perko, poznejši ravnatelj Postojnske jame. Leta 1893 so njeni člani Marinitsch, Mller in Novak skupaj z domačini prodrli do takratnega konca Škocjanskih jam. Med domačini je bil aktiven Jožef Cerkvenik, ki je z bratoma Francetom in Nedohom leta 1904 odkril po nasvetu Marinitscha Tihe jame Savnik, 1961. Sekcija je jamo urejala v letih 1884-1911. Narodnostna diferenciacija je povzročila, da so slovenski tržaški jamarji začeli samostojno raziskovati jame na Krasu v okviru komisije Hades, ki je delovala pri leta 1904 ustanovljenem Planinskem društvu v Trstu. Komisija je turistično uredila Dimnice pri Markovščini in Divaško jamo Jelinčič, 1955.    Med zgodnjimi organizatorji jamskih odprav je bil tudi duhovnik A. Urbas, ki je leta 1849 z domačini prodrl preko sotočja v Planinski jami več sto metrov globoko. Leta 1850 je sodeloval s Schmidlom in Ivanom Rudolfom pri prodoru do izvirnega sifona Pivke v Pivškem rokavu te jame.    Leta 1889 je nastalo v Postojni na pobudo Franca Krausa jamarsko društvo Anthron, ki ima med drugim zasluge za odkritje Lepih jam v Postojnski jami. Njegovi člani so spremljali J. Martela po podzemeljski Pivki Kranjc, 1997. Leta 1889 je dobila prvo jamarsko društvo Nemčija, Anglija leta 1892.    Franc Kraus, ki je l. 1894 izdal monografijo Höhlenkunde Krasoslovje, je v tej prvi speleološki monografiji med 157 ilustracijami objavil 54 posnetkov s slovenskega krasa, od tega precej fotografij kraškega površja. Ker je kotanjasto vrtačo Karsttrichter povezoval z jamo, nad katero je nastala, je zagotovo spodbudil iskanje jam pod njo. Poleg tega je pisal v nemščini in zato zanesljivo bolj vplival na slovenske jamarje kakor Martelova francoska literatura.    Zanimanje za jame in kras so sredi 19. stoletja spodbujale tudi tehnične gradnje. Pri načrtovanju južne železnice je Voight 1849 predlagal, da bi jo speljali skozi Planinsko in Postojnsko jamo. Z melioracijami na kraških poljih so želeli omejiti poplave. Dunajska vlada je l. 1885 stanovila Karst-Comite der Sektion fr Höhlenkunde des österr. Touristen-Club Kraški odbor jamoslovne sekcije avstrijskega turističnega kluba. Ker prvemu načrtovalcu melioracij dr. Rafaelu Vicentiniju iz Trsta niso odobrili načrtov, je komisija zaupala izdelavo novega projekta za izsuševanje V. Puticku 1856-1929. Ta češki inženir je vodil osuševanja na Planinskem, Loškem, Cerkniškem, Ribniško-Kočevskem, Grosupeljskem polju in v Lučah Jenko, 1959. Podobne melioracije je Avstrija izvajala v Bosni in Hercegovini. Leta 1910 je bilo na pobudo deželne vlade v Ljubljani ustanovljeno Društvo za raziskovanje jam. Njegova dolenjska sekcija, v kateri so bili aktivni člani dr. J. Cerk, Pavel Kunaver in Ivan Michler, se je lotila raziskovanja dolenjskih jam in brezen predvsem v želji ugotoviti globino podzemeljskih odtokov s kraških polj.    Leta 1918 je polovico slovenskega Dinarskega krasa okupirala Italija. Zavedajoč se pomembnosti kraškega raziskovanja je pri upravi Postojnske jame leta 1927 ustanovila speleološki inštitut, ki je izvajal barvanja ponikalnic, skupaj s tržaškimi jamarji raziskoval jame in objavljal izsledke v reviji Le grotte d”Italia. Turistični klub v Trstu je leta 1926 na tej podlagi izdal knjigo Duemilla grotte Dva tisoč jam, ki je prvi večji objavljeni kataster jam. 1.245 jam, vpisanih v knjigi, je s slovenskega ozemlja, ki je l. 1945 pripadlo Jugoslaviji Savnik, 1953. Mnoge med njimi imajo potujčena imena, pri večjih breznih pa so ponekod pretirane globine.    Zorko Jelinčič je, da bi prehitel italijanske jamarje pri raziskovanju slovenskih jam in spodbujal nacionalno zavest in jezik, v času italijanske okupacije Primorske ustanovil Planinski klub Krpelj, ki je organiziral obiskovanje jam in izdelavo jamskih načrtov. O tem pričajo le redki planinski zapisi, saj se arhiv kluba ni ohranil Jelinčič, 1955.    L. 1947 je Slovenska akademija znanosti in umetnosti kot nasledek italijanskega vsedržav-nega speleološkega inštituta ustanovila v Postojni Inštitut za raziskovanje krasa. Žal je njegovega direktorja in ravnatelja Postojnske jame, zdravnika, znanega jamoslovca in geografa dr. Alfreda Šerka leto pozneje v Istri ubila strela. Predavanja o krasu, ki naj bi jih A. Šerko imel leta 1948 na geografskem inštitutu FF, so se lahko začela šele dvajset let pozneje. Šerkova smrt je zavrla obnovo krasoslovnega inštituta, ki je polno zaživel šele v petdesetih letih pod vodstvom dr. R. Savnika. Od leta 1955 izdaja inštitut zbornik Poročila, kmalu preimenovan v Acta carsologica, vodi skupaj z JZS jamski kataster za Slovenijo in je steber slovenskega znanstvenega raziskovanja krasa. Od leta 2001 vodi inštitut specialistični dodiplomski študij iz krasoslovja v okviru primorske družboslovne fakultete. Skupaj z I. Michlerjem, speleobiologom dr. Kenkom, univ. prof. A. Seliškarjem in fotografom F. Barom je dr. Šerko predstavljal vez s predvojnim ljubljanskim jamarskim društvom in olajšal obnovo z mladimi kadri Kranjc, 1976.    Društvo za raziskovanje jam Ljubljana je po drugi svetovni vojni zelo povečalo dejavnost z ustanovitvijo jamarskih sekcij po jamoslovnih središčih dežele. Te so pozneje prerasle v klube. Klubi so konec petdesetih let začeli ob povečani samoupravi občin sprejemati sredstva za delovanje iz domačih virov. Na njihovo zahtevo je Društvo za raziskovanje jam v Ljubljani postalo zveza klubov oz. Društvo za raziskovanje jam Slovenije. Ko je leta 1971 nastala krovna Jamarska zveza Slovenije, so se preimenovali v jamarska društva. Zveza od leta 1958 izdaja jamarsko in jamoslovno revijo Naše jame in tako kot postojnski inštitut vodi kataster jam Slovenije.    Še pred desetletji je prvi sifon v jami navadno pomenil konec njenega raziskovanja, razen v primeru, ko sifon ob znižanju vodne gladine izgine glej značilne vrste sifonov.    K poznavanju velikega dela novoodkritih rovov v zadnjih treh desetletjih so prispevali potapljači. Slovensko potapljaštvo ima v tem dolgo tradicijo. Že pred drugo svetovno vojno so se s pomočjo zračne tlačilke in cevi potapljali fizik Janez Kuščar in drugi. Leta 1956 je potapljaško opremo iz zaloge angleške mornarice, darilom angleških jamarjev, obogatil avtor te knjige, ko jo je prinesel kot osebno prtljago v Slovenijo. Uspešnost potapljanja je v zadnjih dveh desetletjih omogočila moderna tehnika. Na izviru Bilpe so prodrli 625 m dalje Morel, 1989, 1996, na izviru Krke 90 m, v Pivki jami za 33 m dolgim sifonom do konca 300-metrskega vodnega rova s potopljenimi stalagmiti in manjšimi kapniškimi stebri. Šele ko so preplavali Pivko med Magdaleno jamo in Zveznim rovom, je bilo mogoče Stare jame, Pivko in Črno jamo, prej povezane le s predorom, združiti v eno jamo. V Pajsarjevi jami so potapljači preplavali 300 m, v Tkalci jami 600 m in na koncu Škocjanskih jam 60 m dolg sifon.    Največ žrtev je zahtevalo potapljanje v Divjem jezeru. Vanj priteka voda iz poševnega zalitega rova, ob veliki suši pa jezernica skozenj odteka v izvir v Podroteji, kjer v okoli kilometer oddaljenem zaselku Podroteja v dolini Idrijce izvira iz skale. Ker sem priteka, dokazano vsaj ob nizkem stanju, tudi voda iz Hotenjke, torej porečja Ljubljanice, verjetno vplivajo na smer pretakanja vode v jezerskem sifonu tudi razmere v ozemlju med Idrijco in Hotederščico. Jezerski rov je torej estavela. Običajno teče voda iz jezera v le dobrih sto metrov oddaljeno reko Idrijco, ob izredni suši pa Idrijca vanj ponika.    V pritočnem poševnem rovu so potapljači že l. 1972 dosegli 50 m globine in 100 m dolžine, l. 1999 pa približno 140 m globine. Skupaj s tujimi potapljači so v jezeru reševali tri domače in tuje ponesrečene potapljače Krivic-Praprotnik, 1975, Krivic, Praprotnik, Smerdu, 1983. V neki vodni jami v dolini Glinščice na Tržaškem je februarja 2000 našel smrt starosta slovenskih potapljačev Tomo Vrhovec, ki je sam ali v skupini z drugimi odkril skupno čez 10 km zalitih ali delno zalitih rovov.    Z vse boljšo tehniko jamskega potapljanja se v svetu večajo tudi rekordne dolžine preplavanih rovov. Že v l. 1989 je znašal rekord 10.229 preplavanih metrov v rovu z vmesnimi votlinami z ujetim zrakom na Floridi v ZDA. Evropski daljinski rekord preplavanega rova brez zračnih presledkov je približno 5 km in se nenehno podaljšuje.    Ko so slovenski jamarji v sedemdesetih letih začeli pri spuščanju v brezna uporabljati namesto lestev vrvno tehniko z žimarji, so prišli do rekordnih globin. Dotedanjo največjo globino 500 m so v Sloveniji najprej presegli v breznu za vrhom Pršivec v Bohinju l. 1979 Brezno pri gamsovi glavici z globino 768 m, več kot tisoč metrov globoko so se spustili med raziskovanjem brezen na vrhu masiva Kanin-Rombon. S trenutno najglobljim breznom -1.535 m zaostaja slovenski kras za svetovnim rekordom le še slabih 200 m, to je precej manj kot za najdaljšo jamo. Take globine so možne v tistem delu naših najvišjih Alp, kjer to dovoljuje globinski potencial, to je razlika med površjem brezna in površinskim vodnim izvirom. V visokih Alpah je v brezna še v zadnji ledeni dobi odtekala voda z ledenika. Da je tako pretakanje ugodno za razvoj zaradi skoncentriranega odtoka, govori poglavje o klimatskem in morfološkem razvoju v Sloveniji.    V Sloveniji in tudi v razvitem delu sveta je jamarstvo postalo množično šele po drugi svetovni vojni. Zahodnoevropski in severnoameriški jamarji so začeli, potem ko so izgubili upanje, da bi lahko doma odkrivali brez dolgotrajnega razširjanja vhoda ali razširitve ožin, raziskovati jame v nerazvitem svetu, zlasti na otokih v Tihem oceanu in v Latinski Ameriki, z novo vrvno tehniko pa tudi visokogorska brezna. Globinski rekordi se kar vrstijo. Pospešena rast največjih globin to nazorno prikazuje. V razpredelnici podajamo njihovo kronologijo v oklepaju so navedena leta postopnega večanja rekordne globine, v prvi vrstici je vpisana letnica prvega rekorda Courbon et al., 1989, z dopolitvami.    Že l. 1988 je bilo znanih 39 brezen, globokih 1.000 ali več metrov. Hrvaški jamarji so sredi devetdesetih let odkrili Lukino jamo, ki je podobne globine kot naše najgloblje brezno na Kaninu Barašić, 1995.    
Nastanek jam in jamske oblike    Kaj pomeni jama v krasoslovju Za človeka prehodno podzemeljsko votlino. V ospredju so naravne jame, toda v Sloveniji jamarji raziskujejo tudi umetne jame in v vojni nastale kaverne, drugje tudi vulkanske, ledene jame in rudniške rove. Po trenutno najbolj citirani krasoslovni monografiji Ford, Williams, 1898, str. 242 je jama korozijsko nastala naravna podzemeljska odprtina v skali, ki je širša od 5-15 mm. Take neprehodne prostore navadno imenujemo špranje.    Slovenska narečna imena za jame so različna. V Zgornji Savinjski dolini imenujejo jame zijalke od zijati, na Pivki spodmoli. Na Primorskem so vodoravne jame pečine, brezna pa jame. Predlog, da bi pečino uveljavili tudi strokovno za vodoravno jamo, ni bil sprejet Gams, 1962. Manjše votline narečno imenujejo lisičina, brlog, rupa, luknja, kevderc, frlinka, jazbina, polšna, kamra, skedenj. S slednjim poimenujejo v 30 primerih, največ na Dolenjskem, jame s širokim dostopom, velikim vhodom in večjim ravnim dnom Kranjc, 1982a. Po tipkopisu Abecedni seznam jam na Slovenskem JZS, 1993 je imen kevderc 28, 36 ledenikov ali ledenic, 64 lukenj in pečin, 13 skednjev, skedenc in skednenih jam, 118 spodmolov, 4 ajdovske hiše hiže, 7 babjih jam. Kar 840-krat se v seznamu pojavlja kot prva beseda jama, kot drugo pa lastniško, krajevno ali prislovno določilo pri, pod, v itd., zelo pogosto po lastniku zemljišča. Slednja imena se najbolj spreminjajo. Po živalih so nastala imena kot kosova, medvedja, volčja jama, jelenca, jazbina, košutna jama, lisičina, mačja, polšja, svinjska jama itd. Brezna z večjo odprtino na površju imajo v omenjenem seznamu pogosta imena kot golobina, golobnjača, golobinka, labodnica, vranja jama, prepast. 24 je udornih jam, 8 zjotov od zijati, 28 prepadin, 29 kotlov, 64 lukenj itd.    Jame so tudi v ledu. Pri nas so v sneženih zimah potoki na spodnjem koncu večjega domala trajnega snežišča ponekod izdelali več kot meter visoke rove. Jame so tudi v lavi. Nastanejo med strjevanjem kamnine bolj tekoč stržen lave se izvije iz bolj skrepenelega omota in pusti za sabo votlino. Tektonske jame nastanejo s tektonskimi premiki. Mnoge jame so umetne.    Oglejmo si seznam najdaljših jam, ki niso v apnencu ali dolomitu, saj v vsaki kamnini potekajo posebni hidrokemični procesi. V kredi kamnini in lehnjaku jama Mullamullan, 10.800 m, ravnina Nullarbor v južni Avstraliji. V granitu in gnajsu Jama T.S.O.D., New York, ZDA, 3.977 m. V peščenjaku, kremenu Cova del Serrat del Vent, 4.273 m, Barcelona, Španija. V lavi in bazaltu Manjung-gul, 13.268 m, v Južni Koreji. V soli Pestera 6S de la Minzalesti, 3.160 m, Vrancei, Romunija Courbon et al., 1989.    Nas zanimajo predvsem jame v karbonatni kamnini, kot so v Sloveniji. Kateri procesi jih ustvarjajo Tektonske razmaknitve skladov ustvarjajo manjše špranjaste votline. V severnem Caussu je nekaj deset tektonsko nastalih brezen, 40-80 m dolgih in globokih Bajac, 1963. Ko so po drugi svetovni vojni gradili železnico Lipoglav-Oštarije, so odkrili več deset metrov dolgo poševno špranjasto jamo, nastalo z razmikom skladov, in jo zasuli s heliktiti vred. Tektonsko razmaknjene stene votline se ponekod še povsem ujemajo. Takšno je okoli sto metrov globoko brezno v Tantalhöhle - visokogorski jami v gorovju Hagengebierge na Salzburškem. Če je premik mlajši od jame, se to pozna v prečnem jamskem profilu na Poljskem Wjcik, Zwolinski, 1959. V dolini Glinščice na Tržaškem so v jami Grotta del Guano registirali premik skladov za 9 cm v smeri proti SV Cucchi, Forti, Semerano, 1979, Cucchi, Forti, 1979. V neki avstrijski jami so se stene neenako premaknile potem, ko so v srednjem veku vanje poglobili luknje za oporo tramov. Ko agresivna ali sigotvorna voda po svoje oblikuje skalni obod tektonsko nastale votline, slednjega ne prepoznamo več.    Kjer je apnenec gosto tektonsko razpokan v večje kose, deluje na večje votline bočni razbremenitveni pritisk gmote. Ob močnem poku, ki ga rudarji imenujejo jamski pok, lahko večji blok odleti ali pa se bloki premaknejo zaradi potresa. V vhodnem delu Planinske jame sta kmalu za vhodom v levi slepi rov, ob daljši, rahlo nagnjeni drsni ploskvi ramaknjena dva bloka. Zmik, širok dve pedi, nastal domnevno po nastanku stene, se proti zahodu zniža do poti ob Uncu. Dobrih deset metrov sta pred vrati in mostom čez reko vzporedno steno izgladila dva subvertikalna zmika.     Procese, ki oblikujejo jame, lahko spoznamo tudi po tem, kaj voda prinaša iz izvira ali skozi strop. Pri terminskih meritvah nekaterih curkov v Planinski jami l. 1978 je presenetil curek št. 1. Ob hudem nalivu je voda prinesla v eni uri 805 g drobnih mehaničnih delcev, ob drugem valu v 17 urah 5,9 kg in 6,8 kg raztopljenih karbonatov. Ob valu l. 1980 je bil dosežen maksimum koncentracije trdih delcev 54 mgl, med njimi je prevladoval dolomit. Ob nižjih pretokih teh delcev ni bilo Kogovšek, Habič, 1980, Kogovšek, Luzar, 1982. Kako naj jih tolmačimo, kot delo erozije ali korozije Ob dekalcifikaciji, ko voda raztopi vezivo, se sprostijo oolitna zrna. Pod zemljo je dekalcificirana mehka površina na oolitnem apnencu ponekod debela več milimetrov. Zrna ob hudih nalivih voda spira v jame. Gre torej za korozijo, erozijo in denudacijo obenem.    Nove teorije o začetni fazi kraškega pretakanja so v letih 1996-1998 spodbudile živahno razpravo tudi med slovenskimi krasoslovci. Začetni prevodniki so nedvomno zelo drobni in nekateri jih vidijo v bolj poroznih medskladovnih presledkih, ki v zametku nastajajo z raznimi procesi, tudi med diagenezo, in ne le z delovanjem agresivne vode v pretoku. Tudi oksidacija piritov lahko izvotli špranjico v začetni prevodnik, ki ga vode pozneje razširijo. Tako nastalo sadro so našli v Kamniški jami, Marijinem breznu, Gorjanski jami, Tajni jami, jami Kubik v Matarskem podolju. Sadra v jami se pogosto pojavi na stiku apnenca in laporja Mihevc, 1992. Začetna votlikavost kot predhodnica jamskega razvoja je pomembna zlasti v nepremaknjenih skladih. Taki so ostali vse od nastanka v devonski dobi ponekod v ZDA, Kanadi in Angliji. Pri nas jih je tektonika t. i. alpidske orogeneze na gosto pretrgala, premaknila in omogočila vodno pretakanje v raznih smereh vzdolž zdrsov ob lezikah in poklinah, nastalih med večjimi in manjšimi bloki in omogočila prenikanje na večjo daljavo.    Ob tektonskih premikih se lezike marsikje odprejo v špranje. V Veliki dolini v Škocjanskih jamah je od 164 lezik voda našla pot le skozi tri, ki jih je zgladil tektonski premik in ob katerih so se razvili rovi Knez, 1994. Globlje v tej jami sta bili jamotvorni še dve glavni in nekaj drugih lezik, pomembne pa so tudi tektonsko zdrobljene cone in prelomi Mihevc, 2001. Večina kraških teoretikov meni, da v začetni fazi zakrasevanja prevladuje zelo počasno in difuzno laminarno vodno pretakanje. Taki inicialni prevodniki verjetno povzročajo, da pri sledenju po glavnem valu, ki razmeroma hitro potuje skozi večje kanale, na izviru še zelo dolgo opažajo časovno zamaknjeno zelo nizko koncentracijo sledila. Tako je bilo pri sledenju vode, ki je pri Rakitniku ponikala v ugrez in se pojavila v Vipavi, potem ko je pod površjem na Pivki tekla pod flišnim pokrovom Habič, 1989a, 1992. Potrebna so tisočletja in stotisočletja, preden voda razširi prevodnike tako, da teče ob večjem pretoku turbulentno, kar več kot stokrat pospeši nastajanje večjega kanala. To razliko so dokazali z laboratorijskimi poskusi. Z njimi so dokazovali, kako prevzemajo glavnino pretoka vedno manj številni in bolj razširjeni kanali, ki s tem dobijo vedno več moči za razširjanje Dreybrodt, 1988, 1997, Gabrovšek, 2002.    Turbulentni tok omogoča prenašanje peska in proda, ki pospešita erozijsko razširjanje rova in nastajanje enakomernejših presekov.    Enkrat mesečno merjeni pretok tovora trdnih snovi v Pivki pred Postojnsko jamo je dal naslednje povprečke povpečni suspenz 97 gs oziroma tovor ocena 16 gm3, kar daje letni odtok suspenza 30.358 ton ali 11,4 tonkm2. Pritoki s karbonatnih kamnin prispevajo k skupnemu suspenzu Pivke 2,1 tone, s fliša in aluvija pa 25 tonkm2 letno. Ob domnevi, da znaša naplavljeni tovor prod 30 , je skupni vnos tovora v Postojnsko jamo 4000 ton na leto ali 15 tonkm2 porečja. Na Lokvi znaša suspenz 58 gm3 Kranjc, 1982b, 1985b.    Povprečna dolžina apneniških prodnikov, ki se ob povodnji odlagajo na turistično pot v Mahorčičevi dvorani Škocjanske jame, je 14-28 mm, flišnih 18-24 mm. Ob izjemni povodnji nalaga Reka tam 30-40 cm dolge prodnike ob hitrosti 1,2 m do 1,8 ms Kranjc, 1983c. Dvig z dna za nekaj metrov do poti omogoča turbulentno kroženje glavnega toka. V Czörnigovi jami votlini so odloženi 30-40 cm dolgi prodniki flišnega peščenjaka, 5 m više pa le še peščeno ilovnati sedimenti. Lebdeči tovor Reke pred ponorom znaša po Timeusu citirano iz Kranjca, 1986 do 1.930 gm3, na izvirih Timave le 22,8 gm3. Daljše merjenje je opravil Kranjc 198586 in ugotovil v jami največjo koncentracijo 48 gm3, povprečno pa 17,3 gm3, od tega to je bilo v letih velike onesnaženosti Reke, 1980-84 je odpadlo 70  na organske delce iz tovarne organskih barvil v Ilirski Bistrici. Prodnike iz fliša Reka v jami hitro drobi in obenem narašča delež apneniških prodnikov, v Mahorčičevi jami jih je 30 , v Kačni jami 60  prod do Labodnice izgine Kranjc, 198586. Obenem narašča delež zlomljenih prodnikov. Tolikšna gmota mineralnih delcev gotovo tudi erodira jamske stene.    Velik del suspenza povzroči človekov poseg v pokrajino, zlasti z deforestacijo oz. uvajanjem obdelovalnih površin. Zato je preračunavanje današnjih vrednosti rečnega tovora na geološko preteklost dvomljive vrednosti.    Vodni tokovi v freatični, epifreatični in vadozni coni delujejo na jamske stene z raztapljanjem in mehaničnim brušenjem in pri tem ustvarjajo gladko, razeno in s prodom obtolčeno površino. Gladka postane pod drobnozrnato naplavino, drobno jo razčlenjujeta kondenzna vlaga in biogeni procesi Slabe, 1994a, 1994b. Nekdaj so vsako gladkost stene šteli za dokaz erozije, toda gladka površina se pod vrstičnim mikroskopom pogosto izkaže za negladko, ki je taka zaradi nehomogenosti kamnine. Biogeni procesi so aktivni tudi na stiku skale z naplavino, v kateri je blizu ponora več organskih delcev kot globlje v jami. V Križni jami je ogljikovih primesi v starih naplavinah 0,5 in v mladih 2,5  Slabe, 1989, 1992. Globlje v jami se prod ne le zmanjšuje, ampak tudi drobi Kranjc, 198586, 1989.    Oblikovanje jam v vadozni in eforacijski coni je bistveno drugačno. V prvi tekoča voda oblikuje le ovlaženi del. V breznu padajoči vodni curek oblikuje predvsem udarno mesto, kjer prodniki steno obtolčejo. V freatični coni oblikujeta erozija in korozija celoten obod rova. Kjer pa vodna gladina toka niha med dnom in stropom, delujejo na skalni obod nadpritiski in podpritiski, ki lahko zlomijo in odlomijo manj trdne sklade. Različne pritiske povzročajo turbulentni tokovi, katerih moč se poveča skladno s povečanim pretokom. Pod kupolasto navzgor izbočenim stropom ob dvigu vodne gladine zastaja zrak, ki prenaša pritiske v špranje, ob upadu vodne gladine pa deluje podpritisk tudi v povezanih špranjah globoko v obodu jame. Tudi temu delovanju lahko pripišemo na dnu jame nakopičeno skalovje. Po dvigu masiva ali spustu piezometrične gladine prehaja jama iz procesov freatične cone v procese vadozne cone. V času prehoda se v zgornji jami odlaga plavje iz bolj stoječe vode, ker glavnino toka sprejema že nižji rov. Zlasti če je vlaga trajna, so organske kisline v naplavini vir dodatne korozije.    Kjer se mešata temperaturno neenaka jamski in zunanji zrak, se na stenah nabira kondenzna vlaga, ki tudi raztaplja karbonate. Tudi skozi strop prenikajoča voda je mestoma agresivna in oblikuje jamske stene. Kjer pade temperatura zraka ob vhodu ali celo globlje v jami pogosto pod 0C, prenikajoča voda zmrzuje, pri čemer izloča karbonate. Slabe 1990 je izmeril v vodi, ki je nastala po raztopitvi jamskega ledu, le 18 mg CaCO3l.    Tadej Slabe 1992, 1993, 1994a, 1994b, 1995, 1996 je skalne oblike po dolgoletnih raziskavah v slovenskih jamah razdelil v naslednje genetske skupine1. 	Oblike vrtinčastega vodnega toka faseta, rebro, stropna kotlica, draslja, talni žleb, skalni nož, skalni rogelj, steber, čer, mostič, stenska niša, stenska ali stropna zajeda.2. 	Obnaplavinske skalne oblike a nadnaplavinski stropni žleb, vdolbinica, anastomoza, stropna štrlina b podnaplavinske žlebič, vdolbinica, stenska zajeda, stropna konica.3. 	Oblike polzeče vode po obodu votline žlebič, vdolbinica, stropna konica, kotlica, skalna vdolbinica.4.	Oblike kondenzne vlage faseta, kotlica, žleb, razjeda.5. 	Podledne oblike stenska zajeda, žlebič.6. 	Biogene razjede.7. 	Oblike razpadanja kamnine odlom bloka, odkrušek, kupola, obokan strop.    Med najpogostnejšimi oblikami so fasete sl. 65. Laboratorijska simulacija nastanka v mavcu Slabe, 1992, 1993 je potrdila, da na to odločilno vplivata sestava in razpokanost kamnine. V nehomogeni in pretrti kamnini fasete ne nastajajo. Površine manjših faset so pod mikroskopom gladke. Erozijsko zglajene površine so drobno hrapave. Hitrejši ko je tok, manjša je faseta. Večje povezane fasete nastajajo praviloma v ožinah ali stenskih zajedah. Po njihovi usmerjenosti spoznavamo smer toka. So podobne žlici brez ročaja, v kateri je večja globina na tisti strani, od koder priteka voda. Dolžina fasete narašča s pretočno hitrostjo vode Slabe, 1993. Pozornost zbujajo tudi stropni, pogosto vijugasti žlebovi. Izdela jih vodni tok v dolžini več deset metrov, ko teče po naplavini, ki zapolnjuje jamo. Širše in manj povezane ter na kamninsko sestavo bolj navezane so široke, zaobljene in neravne anastomoze. Njihova zaobljena površina priča o dolgotrajni kontaktni koroziji na stiku naplavine in kamnine. Erozijskega nastanka so drasle, imenovane tudi vodni mlini, ki jih srečamo tudi zunaj jam. Te kotle izdela vrtinčasta voda s kamenjem, s katerim brusi steno. V Škocjanskih jamah so v strugi Notranjske Reke v začetnem delu. Globlje prevladujejo žlebaste škraplje, ki so delo korozije.    Oblike, nastale v freatični coni, se lahko ohranijo po prehodu v vadozno cono, potem ko upade vodna gladina ali se absolutno ali relativno dvigne masiv. Tak primer prehoda je Volčja jama na Nanosu na n. v. 1.055 m, ki je bila naknadno zapolnjena z drobnozrnato peščeno-glineno naplavino Slabe, 1990.    Hvaležne za presojo učinka erozije in korozije so jame v nehomogenih in slabo sprijetih sedimentih. Severno od Naklega na Gorenjskem je v pobočju konglomeratne terase več jam pri vaseh Gornje in Spodnje Duplje. Ime vasi Duplje je verjetno izpeljano od jame dupka, makedonsko luknja, jama. Med tamkajšnjimi jamami je 815 m dolga Arneševa luknja. V slabo sprijetih peščenjakih so votline v njej manjše, v dobro sprijetem konglomeratu večje, čeprav še vedno majhne, saj je Velika dvorana komaj 2,5 m visok prostor. Iz stene vsepovsod štrlijo prodniki, ki so praviloma nekarbonatni in iz peščenjaka. So mehanično manj odporni od apneniških, ki jih je voda razžrla. Če bi bila za obliko jamskih sten in velikost rova odločilna erozija, bi iz sten štrleli bolj kompaktni apneniški prodniki. Jame so lahko nastajale po odložitvi konglomerata, ki je po geološki karti Kranja oligocenske starosti. Teoretiki Weyl, 1957, Thrailkill, 1968 pripisujejo hitrejšemu toku močnejšo korozijo, ker tak tok hitreje odstranjuje zaščitno ovlaženo plast z visoko koncentracijo kalcijevih ionov tik ob skalni površini.    Podoben dokaz v prid korozije so iz sten štrleče plasti roženca, ki je marsikje krhek kamen. Opazujemo ga lahko v Ruskem rovu in na koncu Lepih jam v Postojnski jami. Tudi razne nožaste, klinaste in rezilaste oblike, ki ponekod v jamah molijo iz sten in jih lahko odlomimo, govorijo o pomembnosti selektivne korozije.    V Sloveniji je toplica le v eni, Klevevški jami, kjer je vodna temperatura le malo nad običajno in oblika rova ne odstopa od navadne. V ZDA slovi jama Lechuguilla 7 km daleč od jame Carlsbad, v nacionalnem parku v New Meicu. V delu jame so mineralno-topliška voda z 19,4C in plini mestoma kot satovje razžrli karbonatno steno in drugje oblikovali edinstvene snežno bele kapniške oblike iz sadre, aragonita in drugih mineralov. Čez 53 km dolga jama je kapniško najbolj dekorirana v ZDA. Globlje v jami morajo jamarji hoditi v nogavicah, brez čevljev Courbon et al., 1989. V Sloveniji ima sloves najbolj zakapane in najbolj ohranjene jame 575 m dolga Gustinčičeva jama blizu Vilenice, odkrita na prehodu iz leta 1999 v 2000 Gams, Gustinčič, 2000.    Tudi jame doživijo mladi, zreli in stari stadij razvoja. V prvem prevladuje širjenje votline. V kasnejši fazi odlaganje sedimentov in podiranje skale s stropa in sten oži votlino. Oba procesa pa pogosto potekata sočasno. Podore povzročajo graviklastični procesi, ker teža kamnine pritiska na novonastalo votlino. Rudarji poznajo gorske pritiske in pojav, ko se s pokom odlušči skala od stropa ali stene. Pri gradnji bohinjskega predora so doživeli tak pojav v oddaljenosti 3.050-3.080 m in pri 2.852. metru, ko je odletelo 8 m3 skale. Na drugem mestu se je zaradi pritiska dvignilo dno za 20 cm v dolžini 10 m Kossmat, 1907. Posebno močno razpadanje je ob vhodih v jame. V hladnih podnebjih zamrzovalni krioklastični procesi izvotlijo tudi v nekarbonatnih sedimentih precejšnje spodmole in jame na Švedskem Tell, 1963. Visokogorske jame, kjer temperature ne padejo pod 0C, imajo manj zglajene stene kot nižinske, več je špranjastih in v njih je tudi več grušča. Kako temperaturne in vlažnostne spremembe med letom krušijo steno in zlasti sigo, je pokazalo več kot enoletno merjenje v Vetrovni luknji v sistemu Predjame. S m2 stene je odpadlo povprečno 80 g sige ali 0,2 gm2 na dan, največ pozimi, najmanj poleti in zgodaj jeseni Kranjc, 1982c.    V jamah so za gorske pritiske najbolj občutljivi široki vodoravni stropni skladi, ki so že zaradi teže nagnjeni k rušenju. Ko odpade sklad v podlagi, postane neobstojen tudi višji, ki je izgubil oporo. Če odkruškov ne odnaša vodni tok, se na jamskem dnu naberejo v kopo z najvišjim vrhom pod najvišjim delom svodastega jamskega stropa. To je dobro vidno zlasti v primeru tankoskladovite kamnine.    V l. 1989 je veljala za najrazsežnejšo podzemeljsko jamsko dvorano na svetu dvorana Sarawak v Maleziji s 162.700 m2. Na drugem mestu je bila dvorana v jami Torca del Carlista v Španiji s 76.620 m2. Na vrhu preglednic z največjo jamsko prostornino so tudi udornice, ki jih štejejo za brezna in so po slovenskem kraškem izrazju koliševke ali celo uvale. Po velikosti prostornine je na vrhu lestvice udornica Luse na Papui Novi Gvineji s 50 milijoni m3 Courbon et al., 1989.    Študij prečnih profilov jam prav tako razkriva jamske procese in razvojni stadij. Vodna jama s špranjastim, šilastim ali lečastim profilom je navadno še mlada. V zrelem stadiju voda prikroji profil, in če teče tlačno, nastaja okroglast ali eforacijski tlačni profil. Če voda zaliva le spodnji del rova, nastaja sodast ali tako imenovan gravitacijski profil, z ravnim dnom in kupolastim stropom. Mnoga naša najgloblja brezna preidejo v največji globini iz pretežno navpičnega v poševen in pogosto zavit rov, ki je v prečnem prerezu zgoraj okroglast, spodaj pa špranjast in zožen. Jamarji ga imenujejo tudi galerija. V zelo ozkih imajo težave s prenosom opreme. Sicer pa na obliko rova vpliva tudi lega skladov, kar pripomore k nastanku pravokotniškega, trapezastega, kvadratastega in hruškastega profila Gams, 1960.    Tudi v globokem nižinskem krasu je značilno hitro menjavanje obsega votlin. Izmenjavajo se ožine, imenovane tudi lisičine, in dvorane le ob ponornicah so navadno nastali kanali enakomernejših širin in višin. Na nizkem krasu, ki prevladuje v nižinski Franciji, Belgiji, Veliki Britaniji, rusko-sibirskem nižavju in osrednjih ZDA, so pogostejši ozki in nizki rovi enakomernih razsežnosti in z majhnim strmcem.    Jamski tloris že sam po sebi izdaja zgodovino nastanka jame. Vsaka jama ima posebnega. Za tipe tlorisov tločrtov v slovenščini še nimamo ustaljenih izrazov. Tloris imenujemo linearen, če močno prevladuje ena smer ali predstavlja jamo en sam raven rov glej tloris Dimnic na sl. 230. Pri nas je pogost dvokraki načrt, ki je posledica sotočja dveh jamskih potokov Planinska jama, sl 311 Križna jama, sl. 289. Drevesasti tloris ima glavno odvodnico v obliki debla in stranske rove v obliki vej. Pri grmičastem tlorisu se rovi v zaledje razcepljajo ali na začetku razcepljeni proti koncu združujejo. Pri jamah v nadstropju se rovi na tlorisu navadno prepletajo glej Kačno jamo. Mrežasti načrt glej sl. 243, ki je posledica prilagajanja rovov dvema pravokotno se sekajočima smerema, razpokam ali lezikam smer in vpad skladov ali v sistemu dvosmernih prelomnic, ima v angloameriški literaturi ime po labirintu - labirintna jama. Pri naših enonadstropnih in dvonadstropnih jamah je višinska razlika med rovi navadno med 5 in 25 m glej Predjamo, Postojnsko in Kačno jamo. Ponuja se povezava jamskih nadstropij z najnižjo in višjo ravnico oz. skalno teraso na dnu kotanje v nekaterih slepih dolinah in kraških poljih Gams, 1973b.    Poleg gostote jam, to je števila jam na kvadratni kilometer, poznamo tudi pojem rovnatosti kavernoznosti. Izračunavamo jo iz dolžine vseh rovov in površine ozemlja med njimi. Enostavnejši je indeks, ki ga izračunamo iz dolžine najdaljše osi v tlorisu, pomnožene s sto, in dolžine vseh rovov. Dolga os v tlorisu Pološke jame meri 1.072 m, dolžina vseh izmerjenih rovov pa je 10.272 m Habič, Krivic, 1972. Torej je indeks okoli 10. Še večjo rovnatost ima začetna jama Tentera. Njeno zvijanje nakazujejo že udori stropovja. Najbolj razvejene jame imajo indeks čez sto. Nekatere jame imajo zelo goste rove, ki na načrtu predstavljajo majhne pravokotnike ali kvadrate jami Ozernaja in Optimističeskaja. 123 km dolga suha jama Jewel Cave v Dakoti je razvita v 5 km2 apneniškega ozemlja, rovi v štirih nadstropjih imajo le en skupni vhod, skozi katerega ob spremembi zračnega pritiska piha veter s hitrostjo 51 kmh Courbon, Chabert, 1989. Ozernaja in Optimističeskaja jama imata rove razvite pretežno v enem samem 5-20 m debelem sadrenem sloju, sadra pa je več kot stokrat bolj topljiva kot apnenec. Kjer je prevotljena ena sama plast kot vložek med drugimi, govorijo tudi o jami sendviču ali o medslojni jami. Večina manjših dinarskih jam je enostavnega iztegnjenega ali dvokrakega, viličastega načrta.    Če je jamski tločrt vrisan na geološko podlago, je pogosto razvidna navezanost rovov ali na lezike in prelome ali na stik dveh različnih kamnin, kjer se združujejo vodni pretoki. Na Primorskem krasu je to pogosto meja med nižjim flišem in stropnim apnencem Šmihelske ponikve. Take jame so navadno obdobni požiralniki, z menjajočimi se fazami izpraznitve in zapolnitve z naplavino. Na stropu so pogosti stropni žlebovi in anastomoze. Taka jama je 1.036 m dolga Piskovica pri vasi Gologorica, severno od Pazina. V Sloveniji so te vrste Poljanska boža pri Šmarjah nad Koprom, Kubik pod Brezovico pri Gradinu Mihevc, 1992 ter Zavarška Završka jama pri vasi Zavarh Villanova ali Bard v porečju Tera v Beneški Sloveniji. Jama je bila pred desetletji odprta za obisk.    Če je načrt večje jame vnesen na izohipsno karto, pogosto ugotavljajo potek pod pobočjem ali pod slemenomhrbtom. Turistični rovi Starih jam Postojnska jama potekajo pod najvišjih površjem. V Mamutski jami v Kentuckyju je večina rovov v apnencu pod neprepustno krovnino. Nekdaj so k imenu Mammoth Cave dodajali Flint Ridge Cave flint pomeni kremenov kamen kresilnik in po njem se imenuje del gričevja. V taki krovnini je manj ugrezov in v jamo priteka manj prenikajoče sigotvorne vode, ki bi v primeru krovnih apnencev in velike starosti s sigo zapolnila rove, zato je jama lahko dosegla rekordno dolžino približno 530 km. Rovi najvišjega nadstropja naj bi bili iz konca pliocena, večji nižji pa iz začetnega kvartarja White, 1988, str. 318. Za sklop Velike in Male Karlovice, ki potekata pod strmo rebrijo vzporedno z zahodnim požiralnim rovom ravnega Cerkniškega polja, je bil uveden izraz zbirni kanal Gams, 1965. Šušteršič in drugi 2001 so pojem razširili na jamo podzemeljske Pivke, ki poteka vzporedno z robom Postojnskega polja, in ga povezali z izrazom zaporni prelom, ob katerem je izvotljena. Prelom z zbirnim kanalom je lahko nastal zaradi težnostne razbremenitve, do te pa je prišlo zaradi tektonskega ugrezanja kotanje ali in odplavljene gmote iz nje gl. poglavje o obpobočnih prelomih. Lep primer obpobočnega kanala je nedavno na 13 km potapljaško podaljšana Podpeška jama vzdolž stika ravnega dna Dobrepolja in Ribniške male gore Vrhovec, 2001.    Kjer je v dnu apneniške gorske ali visokogorske doline prod, teče vodni tok površinsko navadno le ob višji vodi, sicer pa se pretaka skozi skalnate rove pod dnom ali v boku doline. Tam ima manjši strmec, saj v klastičnih kamninah izgubi prod in pesek. Klasičen primer bočne obdolinske jame so Demänovske jaskyne na Slovaškem.    Kjer so v kraški kamnini neprepustni vložki, nastajajo nad njimi manjši rovi z visečimi tokovi. Take jame imenujejo nekateri merokraške Ciry, 1959, v nasprotju s holokraškimi, pri katerih so rovi v višini dolinskega dna.    Vprašanje, v kateri hidrološki coni se jame najbolj razvijajo, je razburjalo zlasti ameriške krasoslovce, ki so prvi izoblikovali več teorij. Po enociklični freatični teoriji Harlema Gretza iz leta 1943 so jame v ZDA nastale pretežno v freatični coni. Po dvociklični freatično-vadozni teoriji Malotta iz leta 1937 naj bi bila zasnova večine jam v ZDA res v freatični coni, a jo je dvig ozemlja ali spust vodne gladine spremenil v vadozno. Enociklična vadozna teorija se je tam znatno manj ukoreninila kot pri nas. Zadnji čas ima v ZDA precej zagovornikov teorija o nastanku jam v plitvi freatični coni, ki jo je utemeljil W. D. Davis. V tej coni se mešajo voda, zrak in naplavine, kakor pač oscilira vodna gladina Palmer, 1969.    Vedno več raziskovalcev vodoravnih jam, ki se odpirajo na pobočju, tudi pri nas priznava začetek njihovega nastajanja v času, ko je tekla vanje ponornica npr. Mala gora med Velikimi Laščami in Dobrepoljem, in hrib Šorten Kranjc, 1969, 1980a na Laškem ravniku, Šušteršič, 1988 v višini dna doline. V dolini Glinščice na Tržaškem so na pobočju vzpetine Male stene razvite pretežno vodoravne jame v razponu med 70 in 220 m ali povprečno 100 m nad dnom, ki ga je reka začela poglabljati v fliš pred najmanj 120.000 leti. Toliko je namreč star najstarejši datiran kapnik iz teh jam Cucchi, Potleca, Zini, 1998.    V vadozni coni prevladujejo poševne in strme jame ter prava brezna, v epifreatični pa bolj vodoravne jame. Od vseh jamskih profilov najbolj izstopajo jame ponornic. Te jame so tudi najdaljše. Jame med Blokami, severnim koncem Planinskega polja in Postojnskim poljem so skupaj dolge več kot 60 km. Tu so med drugimi Predjama, Postojnska in Planinska jama, Logarček, Najdena jama, Zelške jame, Karlovica, Križna jama. Ponornice si s prodom tlakujejo votlikavo podlago tudi v podaljšku toka v jami. Vodoravni rovi pa v tem ozemlju nastajajo tudi zaradi zajezene vode z dolomitnim jezom, ki poteka čez polja.    Odmikanje strmega pobočja ali stene s pobočnimi procesi razkrajanja kamnine lahko odpre vhod v novo jamo, ko prekine prej povezane votline. Ljubljanski jamarji so l. 1967 v steni Kogla v Kamniških Alpah v debeloskladovitem dachsteinskem apnencu odkrili dele nekoč enotnega sistema brezno-jame, ki imajo posebna imena Borotova jama z vhodom na n. v. 1.900 m, 1.120 m dolga Ljubljanska jama vhod 1.790 m, in Moja jama vhod na. v. 1.400 m. V najnižji jami, ki se odpira navzgor, so erozijski rovi mišljene so oblike, ki jih oblikuje tlačni vodni tok. Več o tej jami je v regionalnem pregledu Kamniško-Savinjskih Alp.    Le delček vseh jam in votlin je dostopnih s površja. To dokazujejo globoki useki v apnenec. Med gradnjo 14 km dolgega avtocestnega odseka med Čebulovico in Danami na Krasu so odkrili 72 novih jam, prej pa sta bili znani le dve Slabe, 1996. Njihova velikost je zelo različna, skupna prostornina neznana. Vzemimo na grobo, da je povprečna votlina velika 10  2  2 m, kar da pri 14 km dolžine 2.960 m3 prostornine. Če upoštevamo, da je cestni usek širok 30 in globok 5 m, d to pri 14 km dolžine 2,100.000 m3 prostornine. Jame sestavljajo v tem primeru manj kot tisočinko vse skalne gmote. Dejanska votlikavost pa je večja, ker nismo upoštevali številnih drobnih špranj in majhnih votlinic.    Samo dejstvo, da pri vrtanju v globino pogosto naletijo na votline, ne pove nič o votlikavosti kamnine, ali točneje, kavernoznosti. Na votline so na slovenskem krasu npr. naleteli na Planinskem in Cerkniškem polju Breznik, 1962 in pri iskanju vode na Pivki. Pri nas in tudi v sosednji Avstriji Fink, 1968 pogosto naletijo na jame pri razširjanju kamnolomov, kopanju cestnih in železniških usekov in vrtanju predorov. Na Hrvaškem cestni predor pod Učko poteka tri metre od jame s premerom 50 m in z višino 30 m. Predor je prerezal poldrug kilometer dolgo jamo brez kapnikov in s tokom, ki so ga zajeli za vodovod. Zaradi vrtanja in razstreljevanja je presahnilo nekaj prej stalnih studencev na pobočju Učke in Čičarije Barašić, Kovačević, 1992.    Nekatere jame se odprejo same. Leta 1962 sta se odprla 50 m globoka Jama v Černjatovem logu pri Tomaju in 30 m globoko brezno v Hrastičju med Tomajem in Šepuljami. Če ne bi bilo glacialnih dob, bi bilo odprtih precej več vodnih jam. Tedaj je bilo živahno mehanično krušenje sten nad vhodi v jamo, in če v jamo ali iz nje ni tekel potok, se je vhod zasul. Z modernimi metodami bo mogoče odkriti še marsikatero tako zasuto jamo ali nadaljevanje rova za kupom klastičnih sedimentov. Jamarji odkrivajo vedno več novih jamskih prostorov z razširjanjem špranj na površju, s prebijanjem jamskih ožin, skozi katere piha veter, s kopanjem v jamske sedimente in s potapljanjem skozi sifone.    Po jamskem katastru iz leta 1995 je povprečna globina jame v Sloveniji 25,2 m in povprečna dolžina 71,5 m. Četrtina vseh jam je plitvejša od 14 m in krajša od 12 m. Najpogostejša globina in dolžina pri nas registriranih jam je deset metrov Brenčič, 1995, Verša, 1996. Največ majhnih jam je v epikrasu. Če upoštevamo predhodno obravnavano razmeroma hitro zniževanje površja, ta zgoščenost ne preseneča. Pojasnilo lahko najdemo v tezi o recentnem zniževanju in razširjanju votlin, zapolnjenih z vodoprepustnimi klastičnimi sedimenti, ki segajo do površja Gams, 1997b. Deževnica, ki na prostem raztaplja skalnato površje, doseže karbonatno kamnino šele po prenikanju skozi sedimente in korozijsko odmika stene in dno votline. Ob enako hitrem zniževanju površja in dna zapolnjene votline nastane zapolnjeni jašek, ki ga nalivi lahko izpraznijo in spremenijo v plitvo brezno. Proces je podoben kot pri žepih, zapolnjenih z zemljo.    Šušteršič 1977 je v polnilu votlin, razkritih pri gradnji avtoceste Vrhnika-Postojna, našel na Logaškem ravniku med drugim prodnike različnih apnencev in boksita ter roženca nanos Cerkniščice. Če bi vse to razkrito polnilo raztresli po površju, bi dobili meter debelo odejo. K temu je dodati, da je za 10-metrsko korozijsko zniževanje površja v porečju Ljubljanice, računajoč po sedanjem zniževanju, potrebnih dobrih 200.000 let.    Beseda jama lahko pomeni vodoravno votlino ali pa brezno, ki se poglablja navzdol. Brezno ni jama, ki ji ni videti dna. Od koliševke se loči po tem, da je na vhodnem delu ožje od globine. Ni tudi nujno, da so navpični oz. zelo strmi rovi skupno daljši od bolj vodoravnih. Pri sestavljenem sistemu jama brezno ali brezno jama je za poimenovanje odločilen vhodni, vrhnji del. Deset km dolga Pološka jama ni brezno, saj se strmo dviguje od vhoda in vanjo vstopamo od spodaj. Ali gre za jamo ali brezno, spoznamo predvsem iz jamskega preseka.    Jamski prerezi profili, preseki so pri breznih ali strmo navzdol se spuščajočih rovih za značaj jame in možnosti obiska pomembnejši od tlorisa, v vsakem primeru pa dobro dopolnilo.    Brezna ločimo po nastanku, obliki, legi in vodni vlogi podorna, špranjasta, tektonska, ugrezna, požiralniška, izvirna, kaminska Gams, 1964, risba 24, Beze, 1953. Razmeroma precej brezen ima v profilu obliko obrnjene črke T. Profil z vodoravnim krajšim rovom na dnu brezna bi lahko imenovali žebljičasti profil podobnost z risarskim žebljičkom primer Dvatisoča jama, Logaška jama. Nasprotje lijakastemu breznu je zvonasto brezno, ki se širi navzdol. Najgloblja brezna so navadno stopničasta, posamezne stopnje pa globoke 40-60 m in jih povezuje nekaj metrov dolg vodoravni prag. V globljih breznih so po dežju pogoste vodne prhe. Voda priteka skozi kamine v stropu. Navpična votlina se nadaljuje navzdol v naslednjo stopnjo. Stopničasti profil imajo Žankana jama, Habečkov brezen, Jazben in številna najgloblja brezna sveta v visokogorstvu. Vertikalni odseki čez 300 m so redki. Dolgo je veljalo, da je največja navpična globina brez police, na katero bi stopil jamar pri spustu, v breznu Santano di Barro -410 m v Mehiki. Potem pa sta bili na Kaninu odkriti brezni Vrtoglavica s 643 m vertikale in Brezno pod velbom z navpičnico, globoko 541 m.    V načrtih globokih brezen so rovi navadno izrazito usmerjeni v eno smer, tj. smer razpoke ali preloma. Prevladujejo špranjasti rovi z robato skalnato površino v aeracijskem območju. Šele kot postanejo zložnejši in hruškastega profila, so stene bolj zglajene. To je pri zelo globokih breznih navadno na prehodu v nekdanjo prežeto cono.    O nastanku brezen govori precej manj študij kot o vodoravnih jamah. Omenimo le, da je precej zanimanja zbudila hipoteza tržaškega speleologa Mauccia 195152, da nastane brezno iz votline, ki se širi navzgor. Iz prikaza korozijskega zniževanja površja v poglavju o koroziji izhaja, da ta nenehno tanjša ne le strope brezen, marveč tudi vodoravnih jam in votlin v celoti. Oboji se končno lahko odprejo z udorom stropa.    Brezna z rovi v dveh ali več nadstropjih so pogostejša na nizkem krasu Skilanova jama, Kačna jama. V Alpah sta med takšnimi redkimi primeri Črnelsko in deloma Skalarjevo brezno. Redkejši je tloris z razvejenimi nižjimi rovi Brezno pod gamsovo glavico. Tako kot danes so tudi v preteklosti površinski potoki ponikali v kras in izvotlil ponorno brezno ter po eroziji neprepustnih sedimentov izginili. Kot primer takega recentnega ponornega brezna je 263 m globok Golarjev Jamniški pekel pod Olševo Kranjc, Novak, 1997. Na širino brezna pa vplivata tudi kompaktnost kamnine in lega skladov. Žal razpolagamo z le redkimi podrobnimi analizami razmer v breznu, ki omogočajo sklepanje na njegov nastanek.    Pozornost vzbuja vodnjak, to je enakomerno široko okroglo brezno. Če ima pri tem še gladke stene, sklepamo na talno korozijo na stiku skale in polnila v obliki ilovice, prsti ali snega oziroma ledu. Barvna fotografija, posneta v 70. letih 20. stoletja na južnolublinskem krasu na Poljskem v okolici Staszowa v kamnolomu miocenskega apnenca, prikazuje primer ozkega, okoli pet metrov globokega okroglastega brezna, enega od več stotih s povprečnim premerom 0,6 m, ki so zbujala zanimanje krasoslovcev. Pozneje so z analizo sedimentov ugotovili, da so ta brezna nastala s korozijo pod pokrovom morene, odložene med sansko po reki Sani poledenitvijo, potem ko je po umiku ledenika dež spiral v kras mestoma bolj drobne in bolj humusne odkladnine Morawieska, Walsh, 1997.    Gostoto jam izražamo na dva načina, z njihovim številom ali z dolžino jamskih rovov na površinsko enoto. Za orientacijo na 5.500 km2 slovenskega Dinarskega krasa je registriranih približno 7.000 jam ali 1,27 jame na km2 l. 1970 3.600 jam oz. 0,65 jamekm2. Majhne krpe apnenca sredi neprepustnega sveta npr. Moravski kras imajo razmeroma večjo jamsko gostoto kot razsežen apneniški kras, saj so ponornice, ki pritečejo v kraško podzemlje, pri nas Gams, 1959 in tudi drugje izvotlile najdaljše in najštevilnejše jame. V takem krasu dosega ponekod v Španiji gostota jamskih rovov 450.000 m na 1.000 km2 in na Slovaškem 77.256 m na 1.000 km2 Maksimović, 1963.    Za strokovno primerjavo gostote jame pri nas in v tujini pogrešamo navedbo o najmanjši potrebni velikosti jame za vpis v jamski kataster. Za slovenskega je potrebnih najmanj deset metrov dolžine globine. Ker za vse vrste raziskovanja krasa darežljiva beneška vlada v kataster vnaša vse izmerjene votline, daljše od dveh metrov, je gostota jam v Beneških Alpah podobna kot na slovenskem Dinarskem krasu. V skalnatem visokogorstvu pa je, zlasti v stenah, obilo zevajočih špranj in spodmolov z minimalno potrebno dolžino. Nekateri katastri zajemajo tudi zbirko vodnih objektov, izvirnih brezen, tolmunov itd. Neenotno je tudi pojmovanje besede jama. Slovar slovenskega knjižnega jezika pozna šest pojmov, od gramoznih do rudniških in kraških jam.    
Kapniki od pojmovanja, da so okamnela bitja, do naziranja, da so priče okamnelih tisočletij    Vendar pa je narava iz kapljajoče vode, ki se je spremenila v kamen, izumetničila te podobe in se pošalila, da bi kot mati umetnosti ljudem namignila, naj se z resnostjo lotijo lepih umetnosti. Valvazor.    Valvazor pa je napisal tudi tole Ponekod vidiš grozovite višine, drugod vse v stebrih in tako nenavadno oblikovano, kakor da bi gledal pred seboj vsakovrstno golazen, kače in druge živali, razne pošastne predstave in spačene obraze, prikazni in podobno. Na drugem mestu pa piše Blizu Cerkniškega jezera in Škocjana je v gozdu čudovita jama, ki je v njej takole če greš precej daleč v pečino, najdeš na koncu nekakšno sobo ali izbo in v njej podobo iz belega kamna, kakor da bi tkalec, sedeč za statvami, tkal platno. Od stropa visijo kakor gnjati, plečeta, nekaj kosov slanine in podobno, vse iz belega kamna – Prebivalci iz okolice menijo, da je bila to prava naravna soba, ki je okamnela.    Gruber 1781 meni, – da je prvi začetek visečega korenastega kapnika tanka bolj ali manj presojna cevka, okoli katere se tvori kapnik kot vrtljiv stožec, in da cev ni več vselej v osi te tvorbe, marveč se ob počasni tvorbi kapnika zamaši s trajno odlagajočim se apnencem, ter da voda odteka po površju stožca. Zmotno mnenje, da je začetek vsakega stalaktita cevčica, bi našli še danes. Gruber navaja tudi, da višina stropa, s katerega kaplja voda, vpliva na kapniško obliko, in zavrača fabulistično razlago Narava lahko vse te podzemeljske tvorbe proizvaja samo z zakonom težnosti in privlačnosti, ne da bi potrebovala pomoč rastlinskega sveta. – Če pa me vprašate, s čim naj bi bila pogojena zakonitost privlačnosti, ki je potrebna za tvorbo stalaktitov, potem vam moram reči, da se mi zdi izhlapevanje vodnih delcev in s tem povzročeno odlaganje apnenca zelo verjeten pogoj vseh dinamičnih zakonitosti pri kristalizaciji. Gruber je vedel za izsuševanje vlage v steni kapnika - uporabil je izraz Auschwitzen des Kalksteins - oziroma sige, in tudi, da to vpliva na nastajanje izrastkov. Kjer je jamski zrak bolj suh, je ta proces nedvomno pomembnejši. Meritve z vodnimi banjicami, izpostavljenimi v Postojnski jami, so odkrile izhlapevanje vode pri segrevanju hladnejšega zunanjega zračnega toka v jami, najbolj pa blizu njenega vhoda ali pod dihalniki, skozi katere priteka v jamo zunanji, hladnejši zrak Gams, 1970a. Nekaj stvarnih navedb o nastajanju kapnikov je omenil že F. Nagel, a je malo verjetno, da bi Gruber poznal njegov rokopis v Dunajski knjižnici.    S tem smo prišli do prve vrste kapniških oblik, ki so nagnjeni v smeri vetra in bi jih zato lahko imenovali vetrovni kapniki. Nagib povzroči suh zrak, ki doteka od zunaj in segreva in suši vlago iz porozne kamnine in sige. Tako nastanejo tudi več centimetrov dolgi sigasti, cvetači podobni izrastki. Kompenzacijski toplejši jamski zrak, ki obenem lahko odteka iz jame, pod stropom usmerja rast kapnikov. Če vlaga iz kapnika prenika na njegovo površino in je izhlapevanje močno, ima ta hrapavo in bulasto površino, saj voda ne polzi po njej. Kjer so navzgor obrnjene kapniške površine počrnele zaradi dima iz svetilk, novejše sigove lise izstopajo po svetlejši barvi.    Drugo vrsto predstavljajo kristalogene kapniške oblike. Nastajajo v mirnem vlažnem ozračju in ob počasnem prenikanju vlage skozi drobne pore v steni kapnika ali v sigi, kar omogoča rast kristalov, ki jim smer in obliko določajo kristalogene sile. V razne smeri, tudi navzgor rastoče ali zavite kristalne oblike imenujejo heliktite. Nekatere kristalogene tvorbe so monokristalne. Pogosto jih najdemo v zatišnih špranjah. V idrijskem rudniku in Ravenski jami je v t. i. ježkih več aragonita. Praviloma pa v vseh kapnikih prevladuje kalcit, tudi v dolomitnih jamah. V slovenskih jamah so v kapnikih v zelo majhnih količinah drugi minerali, med njimi aluminij, železo, magnezij, mangan, natrij, svinec, nikelj, krom idr. Intenzivna oranžna in siva barva kažeta na večje primesi železa in aluminija Kogovšek, 1992, rdeča pa železovih oksidov.    Do srede 20. stoletja so slovenske poljudnoznanstvene knjige pisale o izhlapevanju vode kot o poglavitnem dejavniku za nastajanje sige in kapnikov. Temu naziranju se je uklonil tudi Andrej Perko, vendar je podvomil in v vodniku po Postojnski jami zapisal – in to je problematična zadeva, najbolj vprašljiva pri tem procesu, kajti izhlapevanje v jamah je zmanjšano na minimum zaradi visoke stopnje zračne vlažnosti in zaradi relativne mirnosti tega zraka – Vodnik iz leta 1942 in Perko, 1927. Danes vemo, da je poglavitni vzrok za odlaganje raztopine uhajanje CO2 iz sigovice. To pa je možno le v votlinah, ki so povezane s površjem. Če je povezavo ustvaril človek, je omogočil čudežno dekoriranje jame. Izhlapevanje vode je drugotnega pomena. Pri nas je nekoliko pomembnejše na začetku vetrovnih jam sl. 82. Med vdiranjem hladnejšega zimskega zraka v jamo njegova vlažnost kmalu naraste do 100  ali malo manj in to zasičenost ohrani tudi med nadaljnjim segrevanjem, ker s stropa kapljajoča voda pozimi dovaja vlago na jamsko dno, po katerem piha hladni zrak. Sušenje vlage je torej dodaten vzrok za rast sige. Da je izsuševanje segrevajočega se zraka učinkovito, sodimo po fizikalni zakonitosti. Na primer liter zraka s temperaturo 7,4C in 68-odstotno vlažnostjo pri segretju na 12,4C in 95-odstotno vlažnost sprejme 3,47 ml vode. Zunanji zrak ima tudi manjši PCO2 kot jamski.    Splošna in strokovna raba pojmov siga in kapnik oziroma sigove in kapniške tvorbe ni ustaljena. Anglosaška literatura uporablja le izraz kapnik oz. v strokovnih razpravah speleothem, ki pa je širši pojem. Eden prvih nemških vodnikov po Postojnski jami izpod peresa Hohenwartha 1830 redko uporablja ime Sinter, večkat pa Tropfstein. Zanimivo je, da besede siga v slovenski strokovni jezik niso uvedli krasoslovci, temveč mineralogi. Prve omembe sige v slovenskih vodnikih najdemo šele na začetku 20. stoletja Gams, 1980b, Kranjc, 1980b. Šele po prvi svetovni vojni, ko se je slovenska krasoslovna literatura bolj zgledovala po Jovanu Cvijiću, ki je v svojih delih uporabljal izraz siga, je Pavel Kunaver v poljudni knjižici Kraški svet in njegovi pojavi l. 1922 uporabil besedo siga. Prej so v nemških vodnikih po Postojnski jami uporabljali izraz Tropfsteinformen, tj. kapniške oblike. Mednje so šteli tudi to, kar danes imenujemo stropna, stenska in talna siga. Pri nastanku stenske in stropne sige voda ne kaplja, temveč polzi ali v izjemnih primerih le prenika skozi zasigano sigovo površino.    Kapniške oblike lahko klasificiramo. Sigove tvorbe po obliki in vodnem pretoku ter upoštevaje speleološko rabo delimo na dve glavni večji skupinil. 	Tvorbe, oblikovane po gravitaciji tekoče vode gravitacijske oblike1.1.	 cevčica, baldahin, bananasti kapnik, grozdasti kapnik, stoječi kapnik, viseči kapnik, kapniški steber zavesa1.2. 	sigove tvorbe, nastale s prenikanjem vode skozi kamnino ali sigo stenska, stropna, talna sigova skorja, ščit ali paleta, čebulasta tvorba, sigov prag, ali v mirujoči sigotvorni vodi sigova ponvica.2. 	Kristalogene tvorbe helektit, kristalni ježek, monokristal2.1. 	vetrovni kapniki.    Če kapnica izredno počasi prenika skozi sigovo prevleko na steni ali stropu in se mrenica ali kapljica vode sproti prezrači ter se iz nje odloži ves prebitek raztopine, dobimo sferične ali čebulaste tvorbe, palete ali ščite, cevčice. Pod temi oblikami na jamskih tleh ne rastejo stalagmiti, saj tu kapljajoča voda sige ne odlaga več. V Postojnski jami se neha odlaganje sige, ko se koncentracija karbonata zniža pod 70-90 mgl Gams, 1968f.    V slovenskih jamah koncentracija CO2 večinoma le rahlo presega tisto v prostem ozračju. V Postojnski jami znaša le do 0,1  Gams, 1974a, največ na koncu Pisanega rova, ki je blizu površinske odeje zemlje. Pogoji za tvorbo sige so torej dobri. O nekaj večji koncentraciji PCO2 P pomeni parcialni pritisk poročajo na brezvetrnem dnu brezen ali kotanj v jamah, kjer razpadajo organske snovi, kar v izjemnih primerih povzroča jamskim raziskovalcem glavobol.    Za ljudi, vajene le oblik na zemeljskem površju, so na krasu najbolj vznemirljive jame s svojimi raznolikimi in raznobarvnimi kapniki. Noben večji kapnik ni povsem enak drugemu. Prav ta raznolikost je ovirala spoznanje, da so tudi kapniške oblike posledica naravnih zakonitosti. Kaj pa v naravi ni nastalo zakonito    Kjer pod stropom pihajo močni vlažni vetrovi iz jame, so stalaktiti nagnjeni v smeri vetra, saj veter odpihuje vlago na zavetrno stran kapnika. Taki kapniki so na stropu Dvorane sigovih ponvic in ob izhodu Schmidlove dvorane v Veliko dolino v Škocjanskih jamah.    Pretežki stalaktiti sami od sebe odpadejo. V začetku marca 1999 je s 17 m visokega stropa Velike dvorane v Tihi jami Škocjanske jame odpadla okoli 2.500 kg težka paleta Kranjc, 1999.    Za obliko kapnika je pomembna lega. Zavese in banane zrastejo samo na previsu. Ker priteka v sredozemskem in aridnem podnebju skozi strop malo vode, so stalaktiti na stropu pogostejši od stalagmitov na tleh. V humidnem podnebju, kakršno je v Sloveniji, je v stalagmitih več sigove gmote kot v visečih kapnikih. Delni vzrok za to je tudi v tem, da se viseči kapnik odlomi, ko teža preseže trdnost, stoječi pa ne. Čim večji in hitrejši je pretok, tem več raztopine ostaja za odlaganje na tleh. V skrajnem primeru imamo samo na tleh ogromno kopo sige in na stropu le drobne kapnike.    Že dalj časa je znana odvisnost oblike stalagmita od pretoka vode, kar lahko izrazimo s formulo , kjer je s - širina in v - višina kapnika, f pa funkcija pretoka Franke, 1961.    Na obseg ploskve vrh stalagmita, kjer voda odlaga sigo, vplivajo debelina vodne mrene in hitrost vodnega pretoka, oba pa sta odvisna od količine vode v pretoku. Če padajo kapljice na ravno dno s presledkom in se voda razleze na vse strani enako hitro, se bo sedimentacija zaustavila na obodni krožnici. Pri hitrejšem kapljanju ali curljanju je ta krožnica širša. Krožnica pomeni obseg in obenem širino rastočega kapnika. Nove vrhnje sigove plasti kot pokrovke zvišujejo kapnik. Ob enakih drugih pogojih širino kapnika določa količina pritekajoče vode, višino pa trajanje kapljanja, torej starost kapnika. Mnenje, da je mogoče iz oblik stalagmita spoznavati podnebne oziroma padavinske spremembe Franke, 1961, 1963, jamoslovje ni potrdilo, a so nakazale vrsto modifikatorjev, ki vplivajo na obilnost oblik. Pri tem ostaja osnovna Frankejeva soodvisnost oblike od količine vode pravilna.    Pretok kapnice se spreminja ne le zaradi padavin, marveč tudi zaradi pretoka skozi strop, debeline stropne sige, začepljenosti stropnega kanala z lastno sigo in zaprtja kanala na stropu, ko do njega zraste stalagmit.    Za prvi blok na sl. 103 je značilno hitro pritekanje vode skozi osrednji zbiralnik in hitra presahnitev po dežju. Ker voda na golem krasu ni preniknila skozi prst, doseže na jamskem stropu le 4-5N, kar pomeni korozijo sten kamine ob visoki vodi in rahlo sigotvornost ob nizki primer kamina v Podorni dvorani v Pisanem rovu Postojnske jame. Globinska fronta erozije in sigotvornosti je močno vijugasta in niha skladno z vodnim pretokom. Sedimentacija sige na jamskem dnu je skromna. Drugi blok je značilen za pokriti kras. V osrednji kanal v kamnini se steka več vode iz bolj razvejene mreže ozkih prevodnikov. Po nalivu hitro priteče voda v jamo v obliki curka in upada počasneje kot pri prvem bloku. Ker voda priteka skozi prst, dosega na stropu višjo trdoto, vendar zaradi hitrega toka odlaga prebitek karbonatov predvsem na jamskem dnu, kjer ob prestavljanju pritočnega mesta rastejo sigove kope. Na mestu, kjer voda izteka iz stropa, raste razmeroma majhen stalaktit v obliki grozda, redkeje svedrasta cevčica. Tretji blok je značilen za pokriti kras. Vodni tok iz številnih, delno s sigo zapolnjenih prevodnikov se sicer še združuje v glavne žile, a je naraščanje in zmanjševanje pretoka v jami dolgotrajnejše in bolj umirjeno. Kjer izteka voda iz stropa, rastejo stalaktiti in na dnu večji stalagmiti. Četrti blok je značilen za zdrobljeno kamnino, kjer površje pokriva debela odeja ilovice in prsti. Voda se pri pretoku skozi stropne sklade ne združuje v večje žile, kapljanje v jami je bolj enakomerno, kar povzroča zasigan strop in stene. Prevladujejo drobne sigove tvorbe, med katerimi so na stenah palete, diski, čebulaste in cvetačne oblike in na stropu cevčice.    Ti tipi se lahko glede na pretočne razmere menjavajo v odvisnosti od načina pritekanja vode skozi strop.    Dokazana je vloga mikroorganizmov pri tvorbi mehkega jamskega mleka. Tako imenujemo porozno sigo, ki je vlažna, plastična in težka, medtem ko je suha lahka. Tvori se v jamah s temperaturo okoli 1-6C ali kjer je pozimi hladno. Jamsko mleko ponekod pokriva ali tvori prevleko na steni ali kapniku, drugje gradi samostojne tvorbe. V Snežni jami pod Raduho je vidno v vseh oblikah in intenzivno nastaja pri zračni temperaturi 1-3C. Enkratna meritev je odkrila 154 mgl sulfata karbonatna 8,7N, magnezijeva 2,2N Gams, 1986. Ob posebnih pogojih jamsko mleko nastaja tudi v toplejših jamah Ford, Williams, 1889, str. 340. Analizirano jamsko mleko iz Brezna za Hramom v Hrušici tvori prevleko druge sige. Jama je tip ledenice in ni izključeno, da se je začelo mleko tvoriti po udoru stropa in odprtju jame na površje. Prevladujejo značilni kijasti kapniki. Kristali jamskega mleka nekdaj so mu pravili tudi gorsko so vlaknasti, sigi sta primešana silicij in železo Habe, 1970. Pri nastajanju Mondmilcha so ugotovili prisotnost alg White, 1988, str. 250 in derivatov karbaminske kisline Caumartin, 1964.    Po doslej znanih razmerah v slovenskih apneniških visokogorskih Alpah sige v jamah praviloma ne odlagajo prenikajoče vode s temperaturo, ki ni višja od 5-6C, in celotno trdoto, ki je nižja od 5-6N. Na meji odlaganja sige sta npr. Jama pod Babjim zobom in Pološka jama. Temperaturo okoli 6C imajo jame v približni nadmorski višini 700-1.000 m, vendar so možna lokalna odstopanja.    Moore 1968 in Nicholas Moore, Nicholas, 1964 sta trdila, da se v hladnih predelih odlaga CaCO3 kot kalcit, v toplih jamah pa po sestavi enak aragonit. Aragonitno uro pa so pozneje zavrnili Siegel, Reams, 1966. Kuščer in Savnik 1959 razlagata prisotnost aragonita v Ravenski jami na Cerkljanskem s posebno kemično sestavo vode. V slovaških jamah so tam, kjer še zdaj rastejo aragonitni kapniki, ugotovili prisotnost stroncija Škrivanek, 1963.    Večina kapnikov v Postojnski in mnogih drugih večjih votlinah je mrtvih, ker ne dobivajo več vode. Če stojijo na naplavinah ali na drugi nestabilni podlagi, ki se poseda, suši in krči, se podrejo. Mnenje, da so se podrli zaradi potresov, ni dokazano, saj ob večjih potresih pri nas in po svetu niso opazili podiranja kapnikov Gospodarič, 1971, Minvielle, 1967. V Jami v Briščikih so kapniki nagnjeni največkrat v smeri sever-jug. Iz tega izvajajo sporen sklep, da so na to vplivali potresni valovi Cucchi, Forti, 1979.    Obiskovalci jamske vodnike pogosto sprašujejo o hitrosti rasti in starosti kapnikov.    Metod ugotavljanja kapniške starosti je precej. Ugotovimo jo lahko, če poznamo starost podlage, na kateri je zrasel kapnik. Z določanjem starosti kapnika v predorih, rudniških rovih ali pod cementnimi mostovi ni težav, saj vemo za leto izgradnje betonskega stropa, kjer je kapnik nastal. Podobno ugotavljamo starost na starih napravah v jami po svetli sigi na sajasti podlagi, potemneli ob razsvetljavi z dimnimi sredstvi. V neki jami na Tržaškem so vsakih šest mesecev merili rast kapnikov. Povpreček je bil 0,23 mm na leto, največ do 2 mm Polli, 1958. V Pisanem rovu Postojnska jama, mestoma v Rdeči dvorani in v Čarobnem vrtu, je nekaj kapnic agresivnih in korodirajo apnenec in sigo. Imajo 104 do 121 mg CaCO3l karbonatne trdote. Da agresivnost ni posledica kislega dežja v Postojni so v letih 1987-1989 v Pisanem rovu namerili do 4,5 pH, 6,2 mgl sulfatov, 1,43 mgl nitratov in nekaj kloridov, so dokazali z meritvami bližnjih sigotvornih kapnic, ki imajo enak kemizem, le z višjo celotno in kalcijevo trdoto vode Kogovšek, Kranjc, 1989, 1992.    Do nedavna so starost sige merili predvsem z izotopi kisika. Metoda sloni na dejstvu, da se v sigi kopičita dva izotopa ogljika, 12C in 14C. Prvi izvira iz organske mase, drugi, ki je radioaktiven, pa iz prostega ozračja. Z leti se razlika v njuni koncentraciji povečuje, saj se delež 14C po odmrtju žive snovi zmanjšuje. Žal je ta metoda pri datiranju prek 35.000 let nezanesljiva Ford, Williams, 1989, str. 365. S to metodo so večinoma ugotavljali le starost mlajših kapnikov, starejše so izločali, zato je nastal vtis, da je večina kapnikov mladih, iz dobe atlantika to je bolj vlažne dobe začetnega holocena. Drug razlog, da so tudi pri nas kapnikom kar povprek pripisovali atlantsko starost, je bilo zgledovanje po razmerah v Evropi severno od Alp, kjer pa je bila v glacialnih pleistocenskih dobah ohladitev bistveno večja in tedanja sigotvornost bistveno zmanjšana.    Z metodo 14C določena starost in višina kapnika sta osnova za naslednje povprečke njegove rasti na leto v Srednji Evropi v holocenu 0,4, 0,09 in 0,25 mm, v postglacialu 0,10 oziroma 0,01. Po drugem viru v Srednji Evropi iz dobe 10.000-20.000 let ni izmerjenih sigovih tvorb. V zadnjem interstadialu je znašala povprečna rast kapnikov 1,5 mm100 let, v holocenu pa 9,8 mm100 let Franke, 1973. V Yorkshiru na Angleškem je bila rast v poznem glacialu in holocenu po raznih avtorjih 0,1-0,2, 0,09-0,14 oz. 0,02-0,04, v intestadialu 0,002 mm in v zadnjem interglacialu 0,03 Ford, Williams, 1989, str. 345. Še nekaj podatkov za Slovenijo. Datacija kapnika iz jame Grapa pri Belskem je dala naslednje rasti v letih 4430-2730 pr. n. št. 5,3 mm100 let, v letih 2730-2350 pr. n. št. 4,5 mm, v letih 2350-1380 pr. n. št. 15,2 mm100 let in med letoma 1380 in 250 pr. n. št. 0,7 mm100 let Sliepčević-Planinić, 1973. Sklepanje iz teh podatkov na klimo v holocenu pa je negotovo že zaradi vpliva, ki ga ima na rast kapnika spremenljivost dotoka vode skozi strop.    Trenutno najbolj uporabljajo uran-torijevo metodo. V vodi torij ni topen, topna pa sta izotopa 238U in 234U. Zadnji se v sigi spreminja v 230Th torij, in naraščanje njegove koncentracije je geokronometer za datacijo. Datacija z izotopi urana torej sloni na razmerju med 230Th in 234Th. Ta metoda je zanesljiva za ugotavljanje starosti do 400.000 let in čez. Z njo so določali letno hitrost kapniške rasti v treh višinah stalagmita na Tržaškem med 54.300 in 20.300 pr. n. št. 0,02 mm, med 20.300 in 19.800 pr. n. št. 0,48 mm, med 19.800 in 15.200 pr. n. št. 0,095 mm. V jami Grotta Gigante Jama v Briščikih je bila povprečna letna rast kapnika 0,0036 mm, hitrejša pa v obdobju od 57.000 do 20.000 pr. n. št. Cucchi, Forti, 1989.    Sledi nekaj kapniških datacij prav tako brez navedbe možnih odstopanj, ki so na krasu v Sloveniji nakazale največje starosti Vilenica 160.400 in 350.000 let, Križna jama 218.000 in 350.000, Pisani rov v Postojnski jami 530.000 oz. 280.000 let. V analiziranem kapniku iz tega rova naj bi bilo središčno rdečkasto jedro staro 350.000 let, rjava siga 268.400 in 130.000 let, zunanja rjavo bela siga pa 76.000 let. Stalagmit v Zelških jamah je star nad 350.000 let, v Fiženci sistem Predjame 153.900. Druge starosti sige Lipiška jama nad 350.000 let, Paradana nad 350.000 let in 50.000 Zupan, 1991, Zupan, Hajna 1993.    Mihevc 2001 je z uran-torijevo metodo ugotovil naslednje starosti v Ka 1 Ka je tisoč let 7 vzorcev iz Škocjanske jame 8,9-37,2 Ka, pet iz Kačne jame med 2,27 in čez 350 Ka preseneča, da je čez 350.000 let stara siga iz dna te jame, pet iz Divaške jame 7,4 do več kot 350 Ka, vzorca iz Dimnic 180,65 in 98,25 Ka, štirje vzorci iz Jazbine v Rovnjah južno od slepe doline Brezovica 4,9 do 240 Ka, dva vzorca iz Lipiške jame 336 in 356 Ka, osem vzorcev iz zasiganih razpok v cestnih usekih in kamnolomih na Primorskem 331, 211, 274, 338, 343 in trije med njimi več kot 350 Ka.    V gorovju Machenzie v zahodni Kanadi so ugotovili, da so kapniki rasli med 0 in 15.000 leti, nadalje 90.000 in 151.000, 185.000 in 235.000, 275.000 in 320.000 in pred 350.000 leti White, 1988, str. 322.    Novejši datacijski metodi sta termoluminiscenčna TL in ESR - elektronska spinska resonanca. Slonita na spremembah radijskih nuklidov iz naravnega okolja in vesolja in stopnji zasičenosti elektronov v kristalih. Z njima ugotavljajo starost do milijon let. O točnosti obeh metod še ni enotnega mišljenja. Še večje starosti je možno ugotoviti z metodo slabotnega paleomagnetizma sedimentov, ki ohranjajo prvotno usmerjenost k spremenljivemu zemeljskemu polu, katerega odkloni so v geologiji znani. S to metodo so datirali 5 metrov debele peščene naplavine v razpoki, odkriti med gradnjo avtoceste pri Kozini, in ugotovili starost med 1,7 milijona in okoli 6,4 milijona let. Starost sedimentov v Divaški jami je 2,6 do 5,3 milijona, v Trhlovci 5,0 milijona let Gosak et al., 2002, to je iz pliocena. Do leta 2001 je to najstarejša datacija na slovenskem krasu. Poleg navedenih metod je v fazi preizkušanja še več drugih Ford, Williams, 1989.    Če v evropskem in severnoameriškem pleistocenskem ledeniškem in periglacialnem območju ugotavljajo v hladnih dobah prekinitev rasti kapnikov, se zdi utemeljeno. Po velikosti votlin in kapnikov smemo za nekdanje primorske ponorne in zdaj fosilne jame od Lipiške jame do Dimnic sklepati na starost več milijonov let. Pa vendar v njih ni večjih kapnikov, ki bi jih razžrla agresivna prenikajoča voda. Iz tega bi lahko sklepali, da je v pleistocenskih ledenih dobah vsaj na manj strmih legah ostala odeja prsti, poraščena vsaj s travo, kar je povzročalo slabotno sigotvorno vodo. Zaradi nižjih temperatur je tedaj v podzemlje priteklo razmeroma več vode, saj je bila evapotranspiracija manjša.    Nasprotniki trditve o obstoju zgornje meje sigotvorne vode v gorah so kot argument navajali kapnike v 17 km dolgi jami Castelguard, ki leži visoko v kanadskih Skalnih gorah pod ledenikom. Pozneje so ugotovili, da priteka sigotvorna voda iz sulfatnih in solnih kamnin. Temperatura pa pri teh sedimentih drugače vpliva na korozijo in sigotvornost kot pri karbonatnih.    Zaradi nesorazmerja med rastjo kapnika v višino in širino smo se v Sloveniji nadpovprečno ukvarjali z rastjo kapniške teže. V letih 196263 so bile v Postojnski jami meritve vsak 14. dan na treh kapniških stebrih in eni sigovi kopi. Le v primeru Storža trdota med letom domala ni nihala in tam je bilo odloženo okoli 2 kg sige, drugje manj glej sl. 114 V drugih primerih je bila najnižja trdota spomladi, občasno tudi poleti, in najvišja med oktobrom in februarjem. Nihanje zračne temperature nima vpliva na količino odložene sige, ki je največja jeseni zaradi večjega pritoka vode Gams, 1966c, 1968a, 1974, Gams, Kogovšek, 1998.    V sedemdesetih in osemdesetih letih 20. stol. so v isti jami sistematično merili vodne prvine enkrat na teden na več mestih. V Planinski jami Kogovšek, 1983, 1984 so ugotovili, da so razponi med minimalnim in maksimalnim pretokom v merjenem curku bistveno večji Kogovšek, 1992, Kogovšek, Habič, 1980. Podobne meritve so bile v Županovi jami, kjer se izloča 90-180 mg CaCO3l Kogovšek, 1990b, in v Škocjanskih jamah, kjer je trdota vode še višja. Največje količine izločene sige iz enega litra vode so bile izmerjene pri pretakanju vode po kapniku Gigantu v Veliki dvorani v Škocjanskih jamah Kogovšek, Luzar, 1982a, Gams, Kogovšek, 1998. Na 10 m dolgi poti se je tam izločilo do 180 mgl CaCO3 Kogovšek, 1992.    V Biospeleološki postaji v Postojnski jami od l. 1983 naprej v večjih časovnih razmikih tehtamo narast sige, odložene na vodoravni šipi, kjer kapljanje ne presahne. V letih 1964-1966 je intenzivnost odlaganja naraščala od 6,6 mg na 12,2 mgcm2 na dan, nato je upadala zaradi povešene šipe. Do l. 1998 se je na plošči, veliki 33  26 cm, nabralo 1,2 kg. sige Gams, Kogovšek, 1998. Izkazalo se je, da je pri navpičnem drsenju kapljic po gladkem steklenem traku v Biospeleološki postaji težnostni narast sige tako majhen, da ni izmerljiv.    V jamah je praviloma več sige v stoječih kapnikih kakor v visečih. Razlog je v tem, da se prenikajoča voda po visečem kapniku združuje proti spodnjemu, ožjemu koncu in tam teče skoncentrirana hitreje, na stalagmitu pa se razliva, teče počasneje in torej bolj zrači. Drugi razlog je odpadanje stalaktitov, ko postanejo pretežki.    Starost kapniškega stebra v Pralnici v Postojnski jami je bila glede na kapnikovo težo in težo letno odložene sige ocenjena na okoli 180.000 let Gams, 1968a. Toda to je le zelo groba ocena, ki ne upošteva sprememb v času rasti. Še več je sige v kapniku Čimboraso v Jami na Gropajskem, ki je visok 20 m in ima premer 30 m.    V rovih Postojnske jame je zdaj mrtvih med 12 in 63  vseh kapnikov. Ti so, v nasprotju z živimi, tj. aktivnimi, ostali temne barve potemneli so pri osvetljevanju jame z dimnimi sredstvi v 19. stoletju. Večina mrtvih je visoka v povprečju 30 cm, aktivnih pa 74 cm. Večji so torej tisti kapniki, na katere je voda kapljala več časa. Ob suši kaplja voda le na nekaj odstotkov kapnikov, ki pa imajo približno 4-krat večjo maso kot neaktivni. Začetna rast stalagmita v višino je ekspotencialna, saj je odvisna od obsega ploskve, po kateri se razliva voda. Na začetku se je na majhnem kapniku odlagalo malo sige. Ko je dosegel strop in zavrl pritok vode, je bil letni prirast sige zmanjšan Gams, 1968a, 1968f, 1979 1981a, 1995a.    Pri enaki teži letno odložene sige raste debel stalagmit v višino počasneje kot tanek. Recimo, da v eni minuti pade 6 kapelj 0,2 ml in da se iz enega litra vode izloči 50 mg CaCO3. Pri teh pogojih bi se v 10.000 letih nakopičilo toliko sige, kot jo je v 1,6 m visokem in 15 cm debelem kapniku. Če pa enako kapljanje pada na 40 cm širok kapnik, bi ta v enakem času zrasel le 0,9687 m visoko. V prvem primeru bi bila letna višinska rast 0,165 mm, v drugem pa 0,097 mm.    V sigove ponvice voda navadno priteče od strani. Zgornji rob ponvice je vodoraven, v gladini stoječe vode. Če se pregrada kje odkrhne, se skozi vrzel preliva več vode, zato se tam siga odlaga hitreje. Notranje stene pregrade v ponvici so redkeje razžrte, zunanje previsne pa praviloma gladke na njih so ponekod zametki novih ponvic Gams, 1995b. Na nekaterih strmih pobočjih so drobne, le nekaj centimetrov dolge in globoke mikroponvice. Čim bolj je podlaga ravna, tem večje so.    V Strašni jami v Veliki Griži med Gradiščem, Obrovom in Golacem v Matarskem podolju, dolgi 478 m in globoki 198 m, je 7 m široka in pol metra globoka ponvica Brajnik, 1988.    Sigove ponvice zbujajo pozornost, ker so redke, tako kot vse sigove tvorbe izrednih oblik.    
Jama kot posebno okolje    Vodoprepustne kraške kamnine imajo večje geotermične stopnje debelina skladov, v katerih se temperatura spremeni za 1C. V nekraških sedimentnih kamninah se poveča temperatura približno za 1C na 33 m globine. Globlje, v tisoč metrov globokih breznih na Kaninu, je temperatura navadno od 1 do 2C. Gradient v 878 m globoki italijanski jami Spluga della Pretta je 0,2C100 m. Globoke jame so zato hladnejše od povprečne letne zračne temperature na istih višinah ali od rovov v neprepustnih sedimentih na istih globinah.    Pomembno je, ali se dno jame za širokim vhodom dviguje ali pada. Rekli smo že, da je pračlovek bival v jamah, ki se dvigujejo v notranjost, saj so te jame pozimi razmeroma tople tip Potočke zijalke. V njih je topel zrak ujet vselej, kadar je zunaj hladneje. Poševne jame, ki izmenjavajo zrak pretežno v enem letnem času, poleti ali pozimi, imenujemo statodinamične. Rovi z dvema odprtinama v neenaki višini so vetrovni skoraj vse leto. Če se zrak, ki priteka od zunaj, v jami ohlaja, postaja težji in piha po jami navzdol, če se segreva, pa po jami navzgor. Takim jamam pravimo dinamične. Na jame žepaste oblike bolj vpliva zimski zunanji hlad kakor poleten topel zrak. Če se segreva, postaja bolj suh ter suši vlago na stenah in kapnikih. S prenicanjem vlage iz kapnika ali stene na površje nastajajo marogaste sigaste tvorbe, zaradi nekdanjega osvetljevanja potemnele površine postajajo svetlejše. Zrak med vdori zimskega hlada v jame kmalu doseže 100  vlažnost. Če se še naprej segreva ob tej relativni vlažnosti, lahko izračunamo, koliko vlage je posrkal. Enkratne meritve vzdolž jame so pokazale, da je vsak dm3 zraka med segrevanjem osušil v Škocjanskih jamah 0,89 mg, v Gustinčičevi in Divaški jami 3,47-3,77 mg, v Vilenici in Postojnski jami ter Dimnicah do 4,87 mg Gams, 2002.    Intenzivnost mešanja jamskega zraka z zunanjim je odvisna od vrste pogojev, tudi od razmerja med velikostjo vhoda in globino jame ter gibanja zračnega pritiska. Jama C. Doria na Tržaškem je žepaste oblike, vanjo vdira zimski hlad, zato je srednja jamska temperatura za 1,33C nižja od zunanje. Čeprav se zrak, ki priteka od zunaj, v jami segreva, je zaradi kapnice njegova relativna vlaga visoka - 96,3 , letno izhlapevanje pa majhno, samo 8,64 mm. Minimumi le malo zaostajajo za tistimi na prostem. V tej jami je najhladnejša temperatura pri tleh, do višine 9 m se zvišuje po stopnji 7,4100 m. Hlad iz zraka se počasi seli v globino skal. Te so v globini 406 cm najhladnejše maja, z zaostankom štirih mesecev, in najtoplejše decembra, to je pet mesecev pozneje kot pri jamskem zraku Polli, 1953, 1970.    Podobne oblike je 226 m globoka Jama na Hudem letu. 600 m dolga vhodna dvorana ima 100.000 m3 prostornine. Zrak v njej je za 4,4C hladnejši kot zrak zunaj, zračna vlažnost pa je 94  Polli, 1967. V jami pri Briščikih Grotta Gigante, ki je zvonasto brezno, so na zoženem ustju brezna namestili merilne naprave. Ugotovili so ritmično izmenjavo odtekanja in pritekanja zraka v razmikih od nekaj sekund do nekaj minut, najobičajnejše periode so 10-15, 23-30 in 55-56 sekund, kar je skladno z mikrobaričnim nihanjem v atmosferi, ki pozna dva dnevna maksimuma in minimuma. V glavnem pa do 16. ure zrak iz jame odteka in nato vanjo piha. Mikrofluktuacije v periodah 15-30 in 50-80 sekund pripisujejo vremenskim spremembam in mikrobaričnim nihanjem Polli, 1967. Ritmično izmenjavanje zraka skozi t. i. Dietzovo brezno je bilo ugotovljeno tudi v Logarčku, nanj pa vpliva tudi burja Gams, 1963.    Gressel 1968 je ugotovil vpliv spremenjenega baričnega pritiska na zračenje jam. Ko tlak raste, piha zrak v jamo, ob bližanju depresije pa iz nje. Iz Postojnske jame pa zrak včasih ne piha, čeprav je temperatura na ploščadi pred njo do 21C Gams, 1970a. Če se večja votlina odpira navzven le z enim ustjem, ki je neprehodno za človeka, lahko po količini priliva ali odliva zraka iz jame izračunamo njeno prostornino Cigna, 1968. Hitrost vetra je odvisna od odprtine, v kubičnih metrih na uro pa je pretok majhen. Pri špranjastih odprtinah iztekajoči zrak lahko dvigne klobuk, če ga poveznemo na ustje. Zaradi močnega vetra, ki nastaja pri pretoku zraka skozi ozko špranjo, so jamarji ponekod ožine razširili. Tako je bila odkrita Šimnova jama nad Krnico pri Gorjah. Nad toplim ustjem brezna se sneg prej stali ali pa se nad njim sploh ne obdrži. Breznom ali kaminom, ki segajo iz jame do površja, pravimo tudi dihalniki. Če leži jama nižje od ustja dihalnika, piha skozenj pozimi toplejši zrak, če leži višje od njega, piha zrak v jamo. Rahlo pa dihajo tudi povezane votlinice med gruščem ali večjimi kupi podornega skalovja.    Na gibanje vetra iz jame ali vanjo vpliva v vodnih jamah tudi dvig ali upad vodne gladine. Iz jame v Kanjaducah med Sežano in Lipico močno piha, kadar narasla Notranjska Reka zapolnjuje podzemlje Krasa. Dolgoletno širjenje vetrovnega kanala je jamarje pripeljalo le do zaprte votline daleč od podzemeljske Reke. Slabotna sapa na površju je sežanskega jamarja J. Gustinčiča pripeljala do odkritja ene od najlepših jam, Gustinčičeve jame. Iz morskih jam piha, kadar vanje udarjajo morski valovi.    Do kroženja zraka, značilno za zimo ali poletje, prihaja včasih, zlasti na prehodu iz enega v drugi režim, tudi med toplim opoldnevom in hladno nočjo. Spomladi in jeseni jamam nasploh vzame sapo, ker je med temperaturo zraka zunaj in v jami manj razlik. Seveda so izjeme. Ko so partizani aprila 1944 razstrelili zalogo bencina v vhodnem rovu Postojnske jame, je žal pihal veter v jamo, morebiti zaradi odprtih vrat v predoru za Črno jamo, skozi katera so prišli diverzanti. Postojnsko jamo je dim potemnil domala do Kongresne dvorane in potemnelo podlago je novejša svetla siga doslej prekrila le z redkimi lisami.    Ko se spomladi ozračje opoldne segreje in začne pihati veter iz vodoravne jame, mora zrak iz notranjih delov teči skozi pozimi bolj ohlajene vhodne dele. Pri ohlajanju se iz zraka odlaga na hladnejše stene in kapnike vlaga, ki pospešuje nastajanje črvičastih tvorb. Padajoči hladni zrak steno v breznu suši, dvigajoči jo ob mešanju s hladnim vlaži. Kondenzacija s sproščanjem toplote jamo nekoliko segreva, izhlapevanje pa ohlaja Eraso, 1965 in drobno razčlenjuje skalno površje Slabe, 1988.    Spremembo v zračnem kroženju lahko povzroči tudi človek z razširitvijo vhoda v jamo ali odprtjem jame na površje. Žal se pri tem premalo zavedamo posledic. Če omogočimo vdiranje mraza, zmrzal razkraja sigo. Če pospešimo kroženje zraka, se ob njegovem segrevanju povečuje sušenje vlage iz kapnikov in s tem nastajanje sive marogaste sige, pri ohlajanju zraka pa se povečuje kondenzacija vlage, ki korodira in pospešuje plesen.    Habe 1971 deli slovenske ledenice na štiri tipe ozka in globoka brezna na kraških planotah, kjer se sneg spreminja v led, brezna v obliki obrnjene velike črke T, udornice v obliki žepa, ki visi navzdol, in tip Velike ledenice v Paradani. Pozimi priteka skozi neznano ustje na dnu brezna in skozi brezno toplejši zrak, ki jamo zapušča skozi dihalnike na površju. Kadar toplo sonce ogreva prisojna pobočja udornice, priteka vanjo skozi dihalnike toplejši nadomestni zrak, ki topi led na dnu udornice. Ko se ledeni slap pozimi na dnu udornice dvigne do stropa začetne jame, se začne nižja jama ogrevati. Čez nekaj let notranji toplejši zrak stanjša ledeni čep in vhod v jamo se spet odpre Mihevc, Gams, 1978.    Pri visokih alpskih vodoravnih jamah je led navadno na vhodu ali hladnem ustju dihalnika. Del ledu nastane v obliki kapnikov, na katerih zmrzne kapljajoča voda s stropa ali primrznejo nanje hlapi iz zraka. V visokogorskih breznih led obloži stene, po katerih polzi zmrzujoča voda. Globlje v jami je led le pod stropnimi brezni, ki segajo na površje. Največje gmote ledu na vhodih v avstrijske severnoapneniške ledene jame Eisriesenwelt, vhod 1.650 m, Dachstein Riesen-eiswelt, 1.458 m so na nadmorski višini okoli 1.500 m, kjer temperatura zraka pogosto niha okoli 0C in kjer se iz toplejšega zraka ob vetru sublimira vlaga Abel, 1966. V jami Skarioara v Romuniji je 50.000 m3 ledu, v Dobšinski jami na Češkem 120.000 m3, debeline do 20 m. V jami Eisriesenwelt Tennengebirge je 30.000 m2 ledene površine. Ledene gmote na jamskih ustjih so deloma iz vodnega ledu, ki nastaja iz prenikajoče vode. Atmogeni led pa nastaja naravnost iz zraka s sublimacijo pare. Obe vrsti ledu se ločita tudi po zgradbi in obliki kristalov ter po primeseh Maksimovič, 1963.    Led iz jam so v večjem obsegu izkoriščali predvsem v goratem zaledju Trsta. Vendar je kar precej imen Ledenica ali Ledena jama tudi na dolenjskem krasu. Niso samo v višjih gorovjih npr. Ledena jama v Friedrichsteinskem gozdu, ampak tudi na nadmorskih višinah pod 600-700 m. Poglejmo kot vzorec Ledeno jamo pod Planinco na zahodnem pobočju Krima glej njen shematični profil. To je lijakasta udornica na n. v. 582 m pod nekdanjo vasico, kjer je od sedmih domačij ostala le ena. Od sten in stropa odkrušeno kamenje, zrušena debla, navejano listje in opad, ki obležijo v poševnem rovu vhodnega brezna z naklonom okoli 30, pospešujejo korozijo, ki poglablja dno. Nasip se končuje v dvorani, kjer se vršaj grušča stika z vršajem podornega skalovja, ki se privali iz višjega slepega rova na nasprotni strani. Prav na tem stiku obeh vršajev nastaja na dnu brezna največ ledu v obliki ledenih kapnikov in ledene obloge kamnov in skal, saj sem priteka zimski hladni zrak skozi vhod, spomladi in poleti pa tudi iz praznih prostorov med skalami v vršaju iz slepega rova. Takih zračnih presledkov na drugem vršaju ni, ker jih zapolnjuje humus. Z ledom iz te udornice so v Planinci poleti ohlajevali pijače, saj se je v vodnjake tedaj s streh natekala topla voda. Do poletja se je v Ledeni jami led ohranil samo v nadpovprečno hladnih zimah z obilico snega in dežja spomladi. Navkljub temu je bila jama v široki okolici znana kot Ledena jama in je to ime ohranila do danes. Škoda, da so zadnja leta porušili še etnografsko zanimiva vodnjaka za nekdanjo vodno oskrbo, ki sta izvotljena v peščenjaku, in prepustnost zmanjšali s cementnim premazom. Vedno manj ledu se ohrani tudi v drugih ledenicah na Slovenskem.    Zanimanje za jamsko klimotologijo je povečala speleoterapija. Odkar so v nekaterih srednjeevropskih državah k zdravljenju dihal pritegnili tudi izbrane jame, je nastalo precej študij o njihovih zdravstvenih učinkih, vendar vsi še niso dokazani. V nekaterih jamah povečana koncentracija CO2 sili k intenzivnemu dihanju. V Garden Cave v Avstraliji so ga namerili 12  po NJ, II, 1960. Jamarjem je verjetno povzročil težave tudi na dnu jame Olerije NJ, 1959, str. 74. Večjo koncentracijo ugotavljajo v ozkih špranjah Ek et al., 1968, Delecour et al., 1968. V Putickovem jezeru na koncu Rakovega rokava Planinske jame so ugotovili nizke koncentracije kisika in do desetkrat večje koncentracije CO2 zaradi izredno močnih mineralizacijskih procesov Istenič, 1979. V dinamični Postojnski jami niha koncentracija CO2 med 0,03 in 0,15  Gams, 1970a. V hrvaški Labodnji so ga namerili 7-12 .    Povečana koncentracija dioksida zahteva hitrejše dihanje in s tem sprejemanje več drugih zdravilnih prvin v speleoterapevskih jamah, med temi zlasti povečana koncentracija kalcijevih ionov. V Orlovi Čuki v Bolgariji jih je 05-1,3 mgm3. V jamah je manjše dnevno in letno nihanje temperature, večja relativna vlaga zraka, specifično število negativno nabitih delcev, manjše število mehanskih delcev v zraku, posebna koncentracija Ca2 ionov, Mg2 in NO2-, HH4, PO43, pH aerosolov, povečana koncentracija radona. Ker jama izolira okolje od zunanjega električnega polja Panoš, Bohač, Koukal, 1991, je v zraku običajno manj prašnih delcev, ki bi dražili sluznico v Postojnski jami - Gams, 1971b. Vse to skupaj z visoko vlago ugodno deluje na dihala. V jamah zato zdravijo predvsem obolenja dihal, astmo, oslovski kašelj in seneni nahod.    Že vrsto let zdravijo bolnike v 7 km dolgi jami Kluterthöhle pri Bonnu Spannagel, 1961, 1968 in v jami Bckenbarlang pri Aggteleku na Madžarskem. Zdravljenje poteka tako, da se dobro odeti pacienti po več ur dnevno zadržujejo ali telovadijo v jami. Speleoterapevtsko zdravijo tudi v Sloveniji, v umetnem rovu ob sežanski bolnišnici pacienti lahko izbirajo med klasičnim sobnim in speleoterapevtskim zdravljenjem v rovu.    Pred pol stoletja so polnile časopisne stolpce vesti o rekordnih dolžinah bivanja ljudi v podzemlju. Tem poskusom botruje želja po časopisni slavi, rekorderstvu, v veliki meri pa tudi po spoznavanju, kako jamska klima in izoliranost od družbe vplivata na človeški organizem in psiho. Raziskovali so predvsem spremembe, ki jih osamljenemu v trajno temni jami brez ure v žepu povzroča zaznavanje časa, oz. motnje v biološki uri, ki je na površju naravnana na 24-urni ritem. Odkar je zmanjšan strah pred atomsko vojno in ni verjetnosti, da bi se množično selili na druge planete, je usahnilo zanimanje za rekordno dolgo bivanje v jamah - celo leto ali več. Kraške jame zaradi prenikajoče vode s površja ne bi bile nič boljša zatočišča v primeru atomske vojne in sevanja kot umetno skopane votline. Pri tem je zelo pomembna kamnina Cigna, 1965.    
Jamsko živalstvo    Kot se jamsko okolje razlikuje od okolja na zemeljskem površju, se tudi jamska favna razlikuje od površinske. Ima nekaj skupnih potez s skrito favno, to je s favno pod prstjo ali v njej ali v skalnatih, za človeka neprehodnih špranjah. Najlažje jo seveda raziskujemo v jamah.    Vegetacija uspeva samo na vhodih v jame in tako daleč v notranjosti, dokler zmanjšana svetloba še zadostuje za sencoljubne rastline. Bolj kot za jamske mikroorganizme so za javnost zanimive tipične jamske živali troglobionti lahko živijo le v večno temni jami, troglofili radi občasno zahajajo v jamo, troglokseni pa je ne prenašajo.    Posebnosti okolja jamskega vodnega živalstva najlažje spoznamo iz najbolj preučenega toka Pivke med ponorom pod Postojnsko jamo in izvirom pri Planini. Pretočna hitrost je v glavnem odvisna od vodostaja. V povprečju se voda v Postojnski jami zadržuje 136 ur in v Planinski jami 40-56 ur. Od hitrosti vodnega toka je odvisna tudi temperaturna razlika med ponorom in izvirom. Med meritvami v letih 1974-1975 je bila pozimi povprečna vodna temperatura v Veliki dvorani za prvim sifonom 2,5 in v Planinski jami 6C, poleti avgusta 17 na ponoru in 13C v izviru pri Planini. Ob nizkih pretokih se v Planinski jami temperatura vode približa letnemu povprečju 9C. Povprečna letna temperatura vode v Veliki dvorani je 9,1, v Pivki jami 9,8 in Planinski jami 9,2C. Večji del vode, ki teče skozi Črno jamo, se ne pridruži Pivki, v Pivški rokav Planinske jame priteče ob nižji vodi le približno polovica vse ponorne vode. Sredi podzemeljskega toka Pivke se reki neznano kje in neznano odkod pridruži polovica čistejše kraške vode. Merjena koncentracija suspenza plavja se je ob povečanju pretoka Pivke od 0,62 m3s na 2,23 m3s znižala od 10,4 mgl na ponoru na 3,5 mgl na sotočju z Rakom v Planinski jami. Pri koncentraciji organskih snovi in gline med podzemeljskim tokom ni bilo bistvenih sprememb. Količina kisika pri ponoru zelo niha in je kritična za živalstvo ob poletni nizki vodi, v Planinski jami pa ne pade pod 80  zasičenosti. Razkroj celuloze se vzdolž toka ne spreminja. Do Pivke jame se tudi bistveno zmanjšajo parametri onesnaženosti vode, kar je ugodno za 168 živalskih vrst s tega območja, ki so bolj ali manj prilagojene povprečni razliki vzdolž toka Sket, Velkovrh, 1980.    Blede na majhnost bivalnih prostorov biodiverziteta v dinarskih kraških jamah presega biodiverziteto na površju in v drugih jamah po svetu Sket, 1995, 1998. V suhih jamah brez ponornic in brez spiranja humusa s površja je jamskih živali manj.    Najbolj znana jamska vodna žival je človeška ribica ali proteus protej. Prvi jo je omenil kot zemeljskega črva, podobnega kuščarju, J. V. Valvazor l. 1689. Prvi jo je v potoku pred izvirom pri Stični dobil v roke Žiga Hohenwarth, opisal in poimenoval Proteus anguinus pa jo je Laurenti 1eta 1768.    L. 1797 so to dvoživko našli v Črni jami, kar je prva takšna najdba. L. 1986 so v izviru Dobličice odkrili novo vrsto proteusa s temnejšo, pigmentirano kožo, krajšim sprednjim delom glave in razvitimi očmi pod kožo, skratka, bliže površinskemu močerilu, ki se je domnevno v hladnem pleistocenu preselil v podzemlje Sket, 1993, 1995, 1998, Sket, Velkovrh, 1998, Aljančič, 1984, Aljančič et al., 1986. Proteus je endemičen na Dinarskem krasu med Sočo in Albanijo. V zadnjem stoletju so zanimanje za proteusa povečale nasprotujoče si trditve o njegovem razplodu z jajčeci ali z živimi mladiči. Zdaj je najbolj dokazano razmnoževanje z jajčeci, dokazi za razplod z živimi mladiči pa so redki.    Do prve svetovne vojne so proteuse prodajali javno ali pod roko. Uprava Postojnske jame je veliko človeških ribic podarila naravoslovnim muzejem po svetu kot reklamo za obisk jame. Dobile so jih v dar tudi mnoge kronane glave in tuji biologi v raziskovalne namene, nekaj pa so jih podarili tudi za naselitev v kraških jamah od severne Nemčije do severne Italije. Zadnja večja odtujitev v petdesetih letih 20. stol. je povzročila javno afero, zaradi katere je krivec moral zamenjati službo.    Luka Čeč je ujel jamskega hrošča drobnovratnika, ki mu je F. Schmid l. 1832 dal ime po ljubljanskem muzejskem kustosu Leptodirus Hohenwarthi. Bil je prva priznana jamska žival Bole, 1980. Po odkritju novih vrst v Postojnski in nekaterih drugih jamah so postali jamski zbiralci in ljubitelji jamskega živalstva pomemben del jamskih obiskovalcev na Slovenskem. Postojnska jama, v kateri ima 37 živali svoj locus tipicus in kjer v sistemu Postojnska - Planinska jama živi 168 živalskih vrst Sket, Velkavrh, 1981, je postala Meka speleobiologov. Jame Dinarskega krasa, kjer so imeli pri odkrivanju jamskih vrst pomembno vlogo slovenski speleobiologi - samo Egon Pretner je opisal 20 novih jamskih hroščev - zavzemajo v razvoju speleobiologije pomembno mesto.    Prevladuje mnenje, da so se jamske živali preselile s površja v podzemlje zaradi spremembe podnebja, predvsem v ledenih dobah, ali po izsušitvi jezera ali morja v geološki preteklosti. V jamskem okolju ni plenilcev, malo pa je tudi razpoložljive hrane, tako da so morale živali upočasniti življenjski ritem in v večni temi razviti posebne organe za orientacijo v okolju.    Netopirji niso troglobionti prave jamske živali, temveč troglofili, ki se zadržujejo v naših jamah zlasti pozimi. Z obročkanjem v Škocjanskih jamah, kjer jih je bilo obdobno več tisoč, so ugotovili njihovo sezonsko ali trajno preselitev v druge jame, predvsem v Fiženco v l. 1970 je bilo tam tri do štiri tisoč primerkov. Vzroka za to sta hrup, ki ga povzročajo turisti, in razsvetljava. Iz Medvedjega rova Hude luknje je po odkritju jame in obiskih jamarjev izginilo na tisoče netopirjev, preselili so se neznano kam. Sedanje številčno stanje netopirjev v eni od turistično najbolj znanih jam v Carlsbadu v ZDA ocenjujejo na 300.000. V nekaterih delih ZDA ugotavljajo koristnost povečanega števila netopirjev, ker se hranijo z molji na poljih z monokulturo koruza. V jame, zlasti na Dolenjskem, zaidejo tudi polhi. Vendar jih jamarji v jamah srečajo le zelo redko.
KRAS KOT RELIEFNA KATEGORIJA    Drobne skalne kraške oblike    Po naših predstavah so za kras značilni iz tal moleči kamni. Po oblikovanosti teh kamnov govorimo o rebrastem, čokastem, stolpastem krasu in podobno. Za vtis o prevladujoči kamnitosti krasa zadostuje komaj kaj več kot desetina površja, pokritega s kamni. Vendar gre za optično prevaro. Našim očem, ki so v višini dober meter in pol nad tlemi, stoječi kamni zakrivajo precej zemlje za njimi, v daljavi več kot v bližini.    V vseh kraških predelih Slovenije zbujajo posebno pozornost dva ali več metrov visoki kamni, ki osamljeni štrlijo iz tal. Badjura 1953 je zbral zanje obilico narečnih imen ker, možic, baba, igla itd.. Na obdelovalni zemlji pritegnejo pozornost tudi nižji. Na Dolenjskem jih je sredi preteklega stoletja opisal in fotografiral Hrovat 1953, ki je večje imenoval samotar. Žal so kmetovalci z eksplozivom pozneje mnoge odstranili. Če so kamni čudno zveriženih oblik, je to posledica večje in manjše odpornosti sprva proti koroziji in pozneje mehaničnega krušenja.    Razkrajanje manj odporih površinskih skladov povzroča grižo, to je v grušč zdrobljene tanke plasti apnenca, ki pokrivajo redka zložna pobočja npr. pod Slavnikovim hrbtom. Grižo oz. griso kot krasoslovno oznako so do nedavna uporabljali tudi tržaški italijanski krasoslovci.    Pred posegom človeka v naravo je bila splošna kamnitost kraškega površja manjša. O tem se kaj zlahka prepričamo, če si pobliže ogledamo iz tal štrleči kamen. Če je njegova površina gladka in je homogene sestave, to pomeni, da je prvotno ležal pod odejo gline, ilovice, prsti, humusa. Na prostem dobi gladko površino le, če je na previsu in po njem polzi agresivna deževnica, ki zgladi parobke. Druga možnost je, da ga izgladi dolgotrajna snežna odeja, kakršna je v visokogorskem golem krasu. Trdijo tudi, da ga gladi agresivna dežnica, ko niže od dežnih žlebičev polzi ploskovno. Sigotvorna voda deluje prav obratno poševno površino gladi, ker siga zapolni depresije, previsno pa razčlenjuje s sigovimi zavesami.    Pod imenom podtalne s tujko subkutane kraške oblike združujemo vse tipične oblike, ki so v skali na stiku z drobno zrnato zemljo. Kjer razkrijejo skalo, na primer v kamnolomih, pogosto vidimo v kompaktnem apnencu množico drobnih oblik, ki jih delijo na korozijske jamice, luknje, pokrite škraplje, vdolbinice, imenovane vdolbke, pokrite kraške jarke, pokrite škavnice iz njih lahko po eroziji prsti nastanejo prave škavnice, s sedimenti zapolnjene jaške in vrtače ter majhna zapolnjena brezna Gams, 1971a. V primerjavi s površinskimi oblikami so te navadno manjše.    Na vrhu skalnatih čokov, ki že dolgo molijo iz pokritega krasa, so pogoste škavnice, to so do nekaj pedi dolge ponvice, v katerih se po dežju zadržuje voda. Pod pokrovom prsti še nimajo strmega ali skoraj navpičnega oboda in ravnega dna. Tako obliko dobijo šele po eroziji prsti, ko v jamici stoji voda. V višini vodne gladine je obod celo izpodjeden. Če voda prežre rob in nastane odtočni kanal, govorimo o odprtih škavnicah. Da bi v njih obdržali deževnico za drobnico, so pastirji ponekod na Krasu odprtino na robu škavnice zamašili. Proces razvoja škavnice so podrobneje preučevali na Tržaškem Krasu zahodno od naselja Briščiki Cucchi, Radovich, Sauro, 1989, kjer so najbolj zgoščene.    Gladka kamnita površina nastaja pod odejo prsti zato, ker talna vlaga drobno izbočeno skalno površino hitreje odmika kot ravno, saj ima gmota v izboklini večjo specifično površino to je razmerje med površino in gmoto. Gladke so tudi površine tipičnih podtalnih oblik, kot so luknje, široke več centimetrov. Zaradi selektivne korozije nekatere zavijajo celo navzgor in slepo končajo. Nekateri jih pripisujejo učinku korenin, ki izdihavajo v okolico CO2. Ker pa so zanje potrebna stoletja, je iskati tolmačenje za njihov nastanek še v razlikah kamnine in v talni vlagi, ki ovlažuje talna zrna tudi navzgor.    Podtalni kras se hitreje preoblikuje na morski obali v zahodni Istri. Razen pri Izoli na slovenski obali ni obalnega krasa. Večina hrvaške zahodnoistrske obale, kamor zahajajo slovenskih turisti, je kljub obilnemu lomljenju kamenja za gradnjo bližnjih hotelov in drugih stavb ohranila v območju valovanja in plimovanja nepoškodovane še mnoge korozijske oblike, nastale v podtalnem krasu.    Ob oseki se pokaže kot prvi in najnižji pas, navadno z mikroorganizmi in mahovi porasla in temna, ostro razžrta skalna površina. Sledi višji in svetlejši pas, ki ga morje zalije samo ob plimi. Tu nastajajo oblike, ki jih povzročajo deževnica in brakična voda ter pretakanje vode ob valovanju. Za višji del tega prehodnega pasu so tipične škavnice, za nižji pa jarki, v katerih tok morske vode ob valovanju razširja razpoke in špranje. Ker večina zahodnoistrske obale zaradi tektonike tone, prevladujejo v najvišjem pasu gladke, torej podtalne skalnate oblike z ostanki ilovice, razkrite potem, ko je morje odplavilo zemljo. Odplavljanje je pospešila tudi deforestacija oziroma strohnenje korenin dreves in grmov.    Anglosaška in nemška literatura poimenujeta skoraj vse drobnejše kraške površinske oblike s skupnim imenom Karren, Francozi pa z lapis. Karren pomeni iz zemlje štrleča skalnata rebra, skalnate čoke in drugače oblikovane odpornejše sklade, pogosto vse, kar razčlenjuje kraško kamnito površino.    Odkar sta na primorskem Krasu trava in gozd prerasla goličave, je kraško površje ostalo najbolj skalnato v visokogorju, pri nas predvsem v Julijskih in Kamniško-Savinjskih Alpah in na karbonatnih vrhovih Karavank. Tam so tudi najpogostejše skalne mikrooblike.    Alpski kras nam pogosto pomeni tudi visokogorski kras, ki ga lahko razumemo tudi kot najvišji skalnati kras nad zgornjo gozdno mejo. V njem poleg korozije deževnice vidno sodeluje tudi korozija snežnice, to je vode ob topitvi snega.    Obilna tuja literatura deli alpski kras na pasove po nadmorski višini, po litološki strukturi in po oblikah Kunaver, 1973a, 1973b. Alpski kras zajema tudi glaciokras, to je ledeniški kras, ki pa je drugačen. Ko je konec osemdesetih let prejšnjega stoletja pogledala izpod Triglavskega ledenika večina skalne podlage, so tam prevladovale v nižjih legah korozijsko razširjene špranje, v katere je ponekod ponikala ledeniška voda, višje grbine na temenu skalnih čokov in zaplat apnenca pa je zgladil in v drobnem s kamni razil ledenik z gruščem. Razširjene špranje so pogoste tudi na poleti kopnih in nekdaj v celoti poledenelih Triglavskih podih, kjer je poleg Triglavskega brezna več brezen, globokih do 90 m, in nekaj metrov globokih špranj v zevajočih razpokah. Veliki dolinski ledeniki so po ledenih dobah zapustili predvsem strme zglajene stene. Ker so ledeniške doline v našem visokogorju izrazitejše na severni strani, moramo pomisliti na sooblikovanje s korozijo. Sneg, ki je v dolinske ledenike spolzel z višjih skalnatih vzpetin, se je v legah pod snežno mejo 1.300-1.550 m večinoma talil in ledeniška voda je tu prvič prišla v stik s karbonatno kamnino. Ker se v ožinah zaradi večjih pritiskov ledenika zniža temperatura, pri kateri ledeniški led prehaja v vodo, in svoje prispeva tudi ledeniška erozija, odlikujejo ledeniške doline enakomerne širine. Ledeniško dno je najširše blizu začetka pod razvodnim grebenom, kjer so bili ledeniki največji del pleistocena, nikjer pa doline v prečnem prerezu niso podobne črki U, prej črki V. Dalje ledeniške doline postajajo vedno bolj rečne. V Zgornjesavski dolini, v dolini Savinje pod Logarsko dolino in Soški dolini pod Bovško kotlino ni več pravih ledeniških dolin. O korozijskem širjenju ledeniških dolin govori primerjava med sosednjima dolinama Matkov kot in Logarska dolina. Slednja je pretežno v apnencu in dolomitu in je dokaj enakomerno široka tudi na dnu, v Matkovem kotu pa se severozahodno pobočje iz starejših glinastih skrilavcev in peščenjaka više bolj odmakne in na dnu zoži. Kako bi brez korozije lahko razložili nastanek na primer slepe doline Trente v Zapodnu Nastanek kotanjastih krnic so doslej razlagali samo s prepoglobitvijo ledenikov, lahko pa so tudi delo selektivne korozije na stiku skale in ledu.    Pri nas so drobne skalne oblike najbolj raziskane na Kaninskih podih, kjer Kunaver 1961, 1967, 1973a, 1982 ločuje korozijske jamice, škavnice, korozijske police, korozijske stopničke, mikrožlebiče, lašte, žlebiče makro, meandrske, koritaste, zaobljene, škraplje ostre, zaobljene, mrežaste, poklinske, luknjaste, oknaste, škrapljaste poči, škrapljaste vodnjake, kotliče, vrtače, konto, kraške jarke.    Po Kunaverju 1973, 1982, 1983 si v Julijskih Alpah sledijo od spodaj navzgor pas gozdnatega krasa pod gozdno mejo, prehodni pas, goli alpski pas in zgornji prehodni pas, ki sega do snežne meje ta je v Triglavskem pogorju domnevno na n. v. 2.700 m. V najvišjem pasu se pod spodnjo cono intenzivnega mehaničnega razpadanja pojavljajo prehodne oblike med vrtačami in kotliči. Slednji pomenijo manjše, nekaj metrov globoke in široke kotle s strmimi, ponekod navpičnimi stenami in pogosto ravnim skalnatim dnom. So snežnokorozijskega nastanka, njihov poglavitni oblikovalec je dolgo v poletje trajajoči sneg z agresivno snežnico. Drobnih značilnih korozijskih oblik na skali je manj.    Ker je v naših Alpah obilo snega, je dobro razvit nivalni snežniški kras, kjer se pojavljajo žlebiči, to je po največji strmini potekajoči žlebovi kot delo snežnice in deževnice. Ko se sneg ovlaži, oblikuje kontaktna korozija polkrožen profil žlebiča z gladkimi stenami. Če teče po dnu takega žlebiča, potem ko sneg skopni, voda, izdela nov ozek žleb.    Nekdaj je teorija pripisovala snežnici nadpovprečno moč korozije. V tujini in pri nas pa so bile v snežnici izmerjene nizke trdote Gams, 1963b, 1966, Kunaver, 1961, 1967, 1982. Kunaver 1976 je na Kaninu izmeril naslednje celotne trdote vode v nemških trdotnih stopnjah po goli skali tekoče vode 0,93-2,98N, izpod melišča in 6 m po žlebiču tekoča voda 3,95, v jamah pod 8-50 m debelim stropom kapnica 3,96-5,25N, studenci 4,0-4,59N. Skupna letna korozija površinske skale je kljub večjemu specifičnemu odtoku v visokogorju za polovico manjša kot pri enakih padavinskih razmerah v nižjem, lahko tudi alpskem pokritem krasu, a je učinek v drobnih oblikah večji in bolj viden. Druga, večja polovica korozije odpade na endokras.    V alpskem krasu so pogostejši stenski žlebiči, ki jih Slovenska kraška terminologija 1973 označuje z besedami Žlebaste izjedenine s polkrožnim prečnim prerezom, potekajoče po smeri največjega strmca po kompaktni kamnini. Za večje bi kazalo uporabljati naziv stenski žlebovi. Navadno so namreč globoki do 10 cm in več in dolgi več metrov ali celo več kot deset metrov. Badjura 1953 jim pravi tudi ribežni. Navzdol ne splahnijo, kot je to primer pri dežnih žlebičih. Stenski žlebovi nastajajo le na kompaktni skali. Kjer se ob spodnjem koncu sten nabere veliko snega, ki pokriva skalo visoko navzgor npr. v Dolomitih, nastajajo poševni, neenakomerno razmaknjeni žlebovi, ki se združujejo. Na zložnejši skalni površini so pogostejše manjše vijugaste oblike, to so meandrski žlebovi. Take oblike nastajajo tudi pod prstjo. Pod snežno in humozno odejo nastajajo tudi meandrasti žlebiči. Skalne mikrooblike so najlepše razvite na podih Skutini, Triglavski, Kriški, Kaninski.    Poleg žlebičev in kotličev pritegujejo visoko v Alpah našo pozornost tudi konte, to so široke in razmeroma plitve skalnate vrtače. Mnoge od njih nimajo ravnega dna. Planine, ki so nastale v njih, so zaradi slabe trave večinoma propadle primer Ovčarija.    V nasprotju z žlebovi so škraplje v prečnem profilu bolj oglate in potekajo v smeri skalne razpokanosti in ne največje strmine. Če so okroglastega profila in z gladkimi stenami, je to znak, da so nastale pod prstjo. Posebno mesto med visokogorskimi kraškimi oblikami zavzemajo kompaktni apneniški skladi, ki visijo enako kot površje, imenujemo jih lašti. Te police je lahko izdelalo tudi mehanično preperevanje ali ledenik z mehanično silo. Po deforestaciji in eroziji prsti se je ponekod na njih ohranilo polno skalnih kotličev s predrtim dnom in zajed. V nekaterih podtalno nastalih škavnicah se je še ohranilo nekaj humozne prsti. Žlebiči, zaviti meanderski žlebiči in skalne luknje so pogosti na koncu lašt, s katerih priteka in ponika voda. Lepi primeri takih lašt so police pod prelazom Velika vratca 1.924 m nad Kočo pri Triglavskih jezerih in na Kaninskih podih, kjer je razstava visokogorskih skalnatih oblik najpopolnejša.    Ker so v preteklosti pastirji znižali gozdno in drevesno mejo za 200-400 m in s tem povzročili erozijo prsti, smemo pomisliti, da je tam marsikatera površinska skalna oblike nastala v pogojih podtalnega krasa.    Lašti, korozijske police, korozijske stopničke in kotliči so morebiti najbolj tipični za visokogorski kras in paša za oči naravoslovno izobraženega planinca.    Deformirane fosilne kotliče je najti tudi v sredogorskem gozdnatem krasu, vmes še vodnjake, to je navpična okrogla brezna, ki so pogosti zlasti v Julijskih Alpah Novak, 1963.    Kras zmernih zemljepisnih širin, submediteranski in mediteranski kras se kot posebni kraški tipi sicer večkrat pojavljajo v literaturi, a so razlike med njimi manj očitne. Vzrok je morebiti tudi ledenodobna razširitev negozdnatega površja z Alp v nižje lege in od severa proti jugu. Poznavanje pleistocenske klime in njenega učinka na kras zunaj Alp je tudi pri nas pomanjkljivo. Saj še ni ustaljeno niti število hladnih glacialnih in vmesnih toplejših dob.     Pod vrhom iz tal štrlečega kamna se zlasti v sredozemski klimi obakraj razvodja na gladki skalnati površini razvijejo do nekaj milimetrov globoki in za ped ali dve dolgi dežni žlebiči, ki nižje v skali splahnijo, ker se v padavinski vodi izčrpa prebitek CO2, kolikor ga je bilo v dežnici. V celinski klimi so daljši. Druga vrsta žlebičev je večja, zato jih imenujemo žlebovi. Poglabljati se začnejo kmalu pod vrhom kamna in na gladki površini ohranijo enakomerno globino 1-3 cm v dolžini do enega metra ali nekaj več. Nato postanejo plitvejši in izginejo s kamnite površine. Glede na hitrost poglabljanja podobnih žlebičev na arheološko datiranih predmetih sklepamo, da so začeli nastajati po deforestaciji v času požigalniškega kmetijstva, tj. v stoletjih pred našim štetjem. Požigalništvo na Dinarskem gorstvu je značilno za ilirska pastirska ljudstva Gams, 1991b. Kjer so iz tal štrleči kamni visoki, pomislimo na njihov nastanek v železni dobi, ko so Kelti iz bobovca pridobivali železo. Takrat so bila naselja na kraških planotah in ravnikih razmeroma gosta.    Nastajanje žlebov v sadri so simulirali tudi v laboratoriju več o tem Ford, Williams, 1989, str. 382-388, Slabe, 1992.    Poleg teh poznamo še daljše meandraste in koritaste žlebiče, v jamah pa stropne in stenske žlebove. Ponekod gosti žlebovi razčlenjujejo vso steno. Habič 198586 navaja ime nečke za širok denudacijski žleb na pobočju, odprt na polico ali ravnico.    Redka kraška oblika je kraški jarek. Pojavlja se v pokritem ali skalnem površju, kjer je videti, da se je razvil v razpokani coni. Jarki so meter ali več široki in globoki, dolgi pa po več metrov ali deset metrov. Pravimo jim tudi tektonski jarek, Habič 198586 predlaga zanje ime kraška brazda.    
Sto let prepira o nastanku vrtač, da o njihovem imenu in imenu drugih kotanj ne govorimo    Vrtače so za Dinarski kras najbolj značilne in pogoste kotanje. Badjura 1953 pravi o izvoru besede, da izhaja iz glagola vrteti v vrtači se svet, glob zavrti, kakor v skledi, zato je dobila izrazita vrtača med Visokim Stolom in Nemškim vrhom ime Vateljca, Skleda. V imenoslovju nastopajo Vrtača, Vrtačica, Vrtače in Vrtci, tudi pri Hrvatih in Srbih. Kot naselbinsko ime je Vrtača del vasi Avče v Soški dolini, del naselja Plave, Malega vrha nad Šmartnim ob Paki, zaselek v hribih nad Senovom, vzhodno od Krmelja, pod hribom Slivno 870 m in pod Bohorjem v Posavskih hribih, kjer je res veliko vrtač. Zaselek Vrtače je tudi v Suhi krajini severno od Žužemberka, pri Zalogu pri Šempetru v Savinjski dolini, pri Semiču in pri Vrbju na Gorjancih. Povsod gre za dele in ne za samostojno večje naselje. Krajevni leksikon LRS, 1954, navaja desetkrat ime Vrtača ali Vrtače za samostojno naselje.    Kljub večjemu številu krajevnih imen Vrtača pa ljudstvo manjše kotanje na krasu imenuje dolina. Dolina je po vsem Dinarskem krasu najbolj razširjena poleg dola, dolca, dulibe, ponikve Cvijić, 1895, str. 18. Starinsko obče ime vrtača je verjetno odmrlo. Samo v Beli krajini ji pravijo draga. Tam, kjer na Slovenskem poznajo za vrtačo poleg doline tudi besedo draga, še ni bilo mogoče ugotoviti, kakšna je razlika med eno in drugo npr. v Lokovcu. Ljudski pojem dolina je znatno širši od kotanje, ki ji strokovno pravimo vrtača. Pomeni tudi kraško polje Loška, Ribniška, Kočevska dolina, suho dolino Čepovanska, dolina pri Podgradu, slepo dolino Temeniška dolina, Odolina, udornico Mala in Velika dolina v Škocjanskih jamah, rečno dolino itd. Pomeni vse, kar leži niže v reliefu, gledano s stališča osebe, ki besedo uporablja. Nekatere podrobne topografske karte navajajo na istem listu več imen dolin, za katere pozna geomorfologija več strokovnih izrazov, od rečne doline in grape do majhnih vrtač.    V nemški strokovni literaturi je dolino iz slovenščine prevzel A. c. Morlot 1848, str. 307 pravi Apneniško površje, kot je bilo že povedano, je posejano s pogosto ogromnimi lijakastimi ali kraterskimi globelmi, dolinami dobesedno Doline, op. I. B., ki dajejo pokrajini tako neizrecno puščavski značaj. Po Morlotu je besedo dolina sprva prevzela nemška, pozneje pa tudi druga tuja literatura in postala je široka oznaka za razne vrste globeli. To je bilo znano S. Schmidlu 1854, str. 192, ki je zapisal Dolina je slovensko ime za globel nasploh. Pod poglavjem Doline je Schmidl v svojem vodniku po Postojnski jami 1958 opisal koliševko pri Planini dobesedno Koschieluka, drugje pa prave vrtače, o katerih je menil, da se v slovenščini imenujejo ograde od ograje ali vrta, če so obdelane str. 192. Na Krasu še danes pravijo nekaterim vrtačam ogradi ali ograde, verjetno po nekdanji ograji, ki je varovala polje v vrtači pred živino. Ker je imel Schmidl 1858 pred očmi verjetno Veliko in Malo dolino v Škocjanskih jamah, je zapisal, da pomeni slovenska dolina lijakasti prepad, ki mu v Istri pravijo fojba. Ta beseda pa v istrski romanščini pomeni brezno in tako se imenuje tudi končni del slepe doline v obliki globoke soteske ponornice Pazinščice v Pazinu. Po prepadnih stenah je podobna Veliki in Mali dolini v Škocjanskih jamah.    Italijanska jamoslovna terminologija pozna za brezno izraza abisso in pozzo. Po pokolih v Istri l. 1943 pa se je v italijanski javnosti pojavil nov pojem, ki povezuje ljudsko ime fojbo z breznom, v katero so metali ljudi, in celo z vršilci tega dejanja foiba, infoibare, infoibonti. Italijanski novinarji uporabljajo izraz fojba tudi za brezna grobišča na Krasu in drugje.    V 19. stoletju je nemška strokovna literatura delila kraške kotanje na doline, ki imajo prepadne stene, in lijake Trichter. Bou 1861 je trdil, da so doline značilne za kraško pokrajino, lijaki pa ne, saj se pojavljajo tudi v vulkanskih kamninah. Danes je dolina v angleščini in nemščini doline mednarodni krasoslovni izraz oz. pojem. Pri nas ga ne uporabljamo, ker je dolina večpomensko ime. Iz tega razloga je Jovan Cvijić že pred stoletjem uvedel vrtačo. To je pri nas najbolj uveljavil tudi Anton Melik, čeprav je skraja uporabljal obe imeni. Iz istih razlogov so se drugi slovanski narodi odločili za svoja imena, na Češkem so to zavrt, na Poljskem lejky, v Rusiji voronki itd. Na Hrvaškem, kjer ljudstvo na krasu vrtače imenuje največkrat dolina, do, dol, dolac, duliba, ponikva, v Istri tudi rupa ipd., so sprva v strokovni literaturi uporabljali izraza vrtača in ponikva, zdaj pa enotno le ponikva. Podobno povezuje ameriška literatura vrtačo s poniranjem in pozna poleg mednarodne doline tudi besedo sinkhole, ki pomeni tudi ponor.    Kljub mednarodni uveljavitvi imena dolina je njeno pojmovanje zelo neenotno. Ameriška kraška terminologija Monroe, 1970 definira vrtačo kot kotlasto ali lijakasto kotanjo v apnencu, s premerom do enega kilometra širine in globino od nekaj do več sto metrov. Po prvem konceptu terminološke komisije Mednarodne speleološke zveze naj bi bila vrtača navadna lijakasta, skledasta ali kotlasta zaprta kraška globel s podzemeljskim odtokom, katere premer je večji kot globina. Definicija ne navaja dimenzij. Cvijić je v svoji kraški monografiji 1895, verjetno pod vplivom nemškega pojmovanja, opisal v poglavju Vrtače tudi razne vrste brezen. Za normalne vrtače navaja razsežnosti globina od 2 do 20 m srednja 7 do 8 m, premer 10 do 120 m srednji 50 m, največ do 300 m. K vrtačam prišteva tudi Črno jamo v Postojnski jami in udornici v Škocjanskih jamah.    Po obeh definicijah je torej izraz vrtača primeren, saj gre za bolj široke kot globoke oblike in ne za brezna, ki so globlja, kot so široka. V tej knjigi vrtače in brezna ločimo glede na razmerje med premerom in globino. Če je srednji premer ob zgornjem robu večji od globine, je vrtača, če je manjši, je brezno, pa čeprav je manj globoko kot vrtača. Poskus, da bi vrtače z dogovorjenimi mejnimi razsežnostmi, na primer s premerom 300 m, ločili od uval, se v slovenskem krasoslovju ni posrečil.    V najnovejšem času si je v slovenski speleološki literaturi priborila veljavo beseda udornica. Dobesedno pomeni vsako depresijo, ki je nastala z udorom. Osnova ji je nastanek in ne oblika, zato so udornice v tem smislu tudi nekatere aluvialne vrtače.    Po obliki prečnega profila so vrtače skledaste, lijakaste, vodnjakaste in kotlaste. Pri nas sta globina in premer ob zgornjem robu kotanje običajno v razmerju 1  6 do 1  10. Za nekatera področja so tipične majhne, nekaj metrov široke vrtače, drugje so široke 50 do 100 m in več. Na Dinarskem krasu so največje v polgolem ali pokritem planotastem gorskem svetu tam, ker je največ padavin. Take visoke kraške planote so Snežniško pogorje, Kočevske gore, Hrušica in Trnovski gozd. V Beli krajini so na nižjih, z debelo ilovico pokritih terasah plitve, majhne in bolj okroglaste, na višjem robu kotline pod Jugorjem pa precej večje vrtače. Na pobočju je spodnja stran vrtače nižja in manj strma ali pa je kotanja sploh odprta. V takem primeru govorimo o odprti vrtači. Na pobočjih je daljša os manjših vrtač večkrat vzporedna z izohipsami. Vzrok za to iščejo v tektonski predispoziciji Weydert, 1965.    Čim manjše so vrtače, tem večja je lahko njihova teoretična gostota. Nanje bistveno vpliva sestava kamnine. Na pretrtih dolomitih navadno ni vrtač. Gosto so posejane na apnencih. V produ jih praviloma ni, gostejše in večje so na staropleistocenskih ali oligocenskih konglomeratih, kot na primer pri Pustem gradcu pri Radovljici, nad Vodicami in v Udinborštu. V Krajni vasi je na drobno zrnatih, mestoma dolomitiziranih in močno rekristaliziranih apnencih 15 vrtačkm2, v kompaktnih srednje do debelo zrnatih apnencih pa do 63km2. Na slabo skladovitih mikritih jih je manj, 35100km2, a so velike Gams, Lovrenčak, Ingolič, 1971. Na gostoto vrtač vpliva tudi relief. Največ jih je na apneniških terasah, pokritih s tanko preperelino, najmanj na strmih pobočjih. Pobočni naklon in gostota vrtač sta obratno sorazmerna. V Prikamju v Rusiji so najpogostejše na zložnih hrbtih, v sadri in anhidritih doline reke Irene jih je 270, v kotlinah 320, na pobočju v apneniških dolomitih 2, v sadri in anhidritih 30km2 Maksimovič, 1963. Gostota vrtač na Krimu je v masivnih apnencih 29-72, v skladovitih apnencih 32-96, v lapornatih apnencih 4-7 na km2 Golocin, 1966. Po Sokolovu 1948 je v Ufimskem amfiteatru gostota vrtač največja pri naklonu 1-2, pri naklonu 4-5 znaša 23 in pri strmini nad 6 9 vrtač na km2. Na Kočevskem se gostota vrtač zmanjšuje z naklonom površja vse do 30, ko izginejo Kranjc, 1972.    Po dosedanjem poznavanju slovenskega krasa je gostota izjemna, če je vrtač nad 200, zelo velika pri 200-110, velika pri 120-50, zmerna pri 50-15, majhna od 15-5 in neznatna pod 5 na km2. V tujini imajo drugačna merila.    S študenti geografije z ljubljanske univerze smo analizirali gostoto vrtač na kartah v merilu 1  25.000 na Dolenjskem. Veliko gostoto smo našli na vzhodnem in južnem robu Kočevskega polja, kjer jih je na terasi ponekod čez 88 na km2, v nekem izjemno vrtačastem predelu pa 211 na km2. Podrobnejše topografske karte bi jih prikazale verjetno še več. Med Kolpo in Kočevskim rogom jih je povprečno 50-80, v zahodni Suhi krajini 40-80, na južnem Vrbovskem polju okoli 37, na Ajdovski planoti do 142 na km2. Na širšem območju Notranjske znaša povprečna gostota vrtač 10-20 na km2. V nizki Beli krajini je njihova gostota 30-50, na nižjih terasah je aluvialnih vrtač na debelejši naplavini lokalno čez 100 na km2.    Na Doberdobskem krasu je vrtač 20-50 na km2, v vsem predelu 24 na km2. Na paleogenih in eocenskih apnencih jih tam ni, goste pa so na krednem apnencu Radinja, 1969, kjer zavzemajo 5  površja Radinja, 1969.    Na Snežniškem pogorju in na nekaterih višjih notranjskih planotah je ponekod vrtač razmeroma malo. Po meritvah na planoti Zatreb 1.458 m pod vrhom Notranjskega Snežnika, ki jo je v zadnji ledeni dobi prekrival ledenik, je na 12 km2 površja 260 vrtač z globino med 5 in 100 m. Habič 1991 jih imenuje kotlaste vrtače, njegove meritve srednjega premera, globin in površine po karti 1  5.000 so osnova za tabelo, ki dokazuje hitro zmanjšanje deleža vrtač večjih razsežnosti in obenem hitro večanje njihove skupne prostornine. 16 velikih kotlastih vrtač s premerom 400 m in srednjo globino 50 m zavzema 58  prostornine vseh vrtač. Največja, sestavljena iz dveh, ima volumen 13,39 milijona m3 Habič, 1991.    Na fotografiji gore Treskavica v Bosni so na skalnatem vrhu tako goste vrtače, da se zraščajo v obliko heksagonalne mreže. Posnetek je zašel v mednarodno krasoslovje Ford, Williams, 1989, str. 397. Planota je bila v zadnji ledeni dobi pod pokrovom ledenika. Če je led tanek in razpokan, voda odteka skozi razpoke v kras, kar ustvarja ugodne korozijske razmere za nastanek vrtač.    Na srednjem Uralu so v nekaterih vrtačah mezozojski in kenozojski sedimenti z železovo in niklovo rudo, boksitom, fosforitom, keramično glino, drobci zlata, platine in diamantov Čikišev, 1964. Na Moravskem krasu je blizu vasi Vilemovice v apnencu devonske starosti več do sto metrov globokih skalnih kotanj, ki so zasute fosilne vrtače ali uvale. V dveh so pridobivali pesek, glino in hematite, kar je izkoriščalo halštatsko in staroslovansko rudarstvo, ki je dalo ime naselju Rudice. V srednjem veku se je v bližnjem mestu Blansko razvilo železarstvo. V vrtači je ostal pokrov, ki je v mezozojku prekrival vse površje, a je bil zunaj vrtače odnesen Kristek, 1965.     V porečju Delawara med zahodnim Teksasom in Novo Mehiko zapolnjujejo vrtače permske soli, anhidriti in trije kenozojski sedimenti, drugje debeli do 360 metrov. Do njihovega kopičenja je prišlo, ker so se soli v podlagi raztopile in so nastajale kotanje Maley, Huffington, 1953. Tudi na slovenskem krasu so v redkih vrtačah ostali starejši sedimenti. Med Ambrusom in Ratjem ter nad Brezovim dolom v Suhi krajini so v dveh vrtačah kremenovi peski domnevno terciarne starosti. Več zaplat takih peskov in prodov je tudi drugje na Dolenjskem Šifrer, 1970.    Nimamo kriterijev, po katerih bi spoznali, ali se vrtače še zdaj poglabljajo in razširjajo z vodoprepustnimi sedimenti vred. To velja tudi za vrtače z nekarbonatnimi flišnimi naplavinami, ki so jih odkrili v jamah med gradnjo avtocest. Padavinska voda pride namreč v stik s karbonati šele v njihovi podlagi.    Od procesov, ki sčasoma iz votline ustvarjajo vrtače, je najbolj viden in dramatičen udor. Navedimo nekaj primerov. 7. novembra 1961 so se v Joškovi hiši pri Tomaju na Krasu ugreznila tla v kuhinji. V 3,5 m globoko jamo se je poleg dna v kuhinji udrl tudi zid sosednje sobe, tako da so morali hišo opustiti Gospodarič, 1961. Redkeje nastane z ugrezom novo brezno. Tako je pred nekaj desetletji nastalo več deset metrov globoko brezno pri vasi Brezovica v slepi dolini pod Brkini. Je v obrobnih apnencih in vanj teče po dežju potoček s fliša. Po drugi svetovni vojni se je v Pretlih nad Ručetno vasjo pri Semiču na pobočju zaradi preveč stanjšanega stropa udrlo in odprlo novo brezno. Vhod v zvonasto votlino se je po udoru kmalu razširil. V stenah brezna so bili do stropa vidni ostanki nekdanje zapolnitve z rdečkastimi sedimenti Hrovat, Gams, 195556. Hrovat 1953 omenja primere, ko so v udorno jamo padli voli med oranjem ali traktor.    V Južnem Walesu je pri kraju Braidwood z udorom nastalo 110 m globoko brezno, izvotljeno zaradi korozije hidrotermalne vode Jennings et al., 1965. Odkar je hidroelektrarna Kujbišev dvignila vodno gladino do mesta Almetevske, so tam in v Kazanu pogostejši ugrezi v dolomitu in sadri Popov, 1967. V Južni Afriki so rudniki diamantov v transvalskih dolomitih talno vodo mestoma znižali do 160 m. Pri kraju Westdriftsfontain, 50 milj od Johannesburga, je decembra 1962 v pol ure z ugrezom nastala jama, ki je požrla trinadstropno stavbo rudniške stiskalnice zlata in zahtevala 29 človeških žrtev. Več ugreznjenih jam v okolici je že zapolnjenih s pleistocenskimi eolskimi peski Jennings et al., 1965. O ugrezih, globokih do 100 in 200 m, poročajo iz Belgije in Francije Renault, 1957. Revija Time je dne 9. aprila 1973 poročala, da je z udorom decembra 1972 v predelu Shelby v Alabami, ZDA, nastala 136 m široka in 49 m globoka jama. V okolici je v zadnjih 15 letih bilo najmanj tisoč ugrezov, vzrok naj bi bila znižana vodna gladina. Na Floridi imajo inštitut, ki raziskuje hipne ugreze. Ob 200 milj dolgi reki Pecos v Novi Mehiki se ugrezajo krovni permski skladi, ker voda v njih raztaplja sadro v podlagi. Tako nastale vrtače so 45-90 m široke in 30-60 m globoke, nekatera so jezera. uinlan, 1967. 455 m globoko in široko udornico Minye na otoku Nova Britanija imenujejo dolina. Voda na dnu je povezana s ponorom reke Tevi, imenovanim Oro.    Najgloblja udornica na hrvaškem Dinarskem krasu je Crveno jezero pri Imotskem. Po starih podatkih je njeno skalno dno na nadmorski višini okoli 4 m, najnižja točka na zgornjem robu brezna je na 425,4 m in najvišja na 522,9 m n. v. Globina jezera je torej čez 400 m Roglić, 1965. Novo raziskovanje je odkrilo v stenah potopljenega jezera ostanke jame in na dnu poševno jamo, v katero so se potopili do 12 m nad gladino 23 km oddaljenega morja osebno poročilo g. Baraševića l. 1999. Crveno jezero je torej udornica v dolomitu, kjer sta se zrušila stropa med dvema etažama. V Nemčiji nastajajo podobne udorne oblike, kot je Crveno jezero, v manj kompaktnih krovnih sedimentih nad sadro ali soljo, ki sta lahko več sto metrov globoko pod površjem.    Votlina, ki se ji udre strop, mora biti večja kot podorna gmota, ki ima v razpadlem stanju večjo prostornino Šušteršič, 1973. Če v breznih voda ne odnese sproti, kar se posuje, se začne votlina zapolnjevati Habič, 1963.    Naš pionir udorne teorije je T. Gruber 1781. Vrtače je imenoval Gruben in Kessel. Njegovo teorijo je nadaljeval A. C. Morlot o tem geologu in njegovem delu na Slovenskem glej Pavlovec, 1976. Proti koncu 19. stoletja je avstrijska strokovna literatura ločevala lijak Trichter in dolino. Slednjo so enačili z udornico Einsturzdoline. Poznali so še Karsttrichter, ki so mu pripisovali enak nastanek kot kraškim orglam. E. Tietze 1873 je pripisoval vsem kotlinam in kotanjam udorni nastanek. Udorno teorijo je podkrepil Tržačan Marenzi 1864, ki navaja, kako z udori še danes nastajajo vrtače. V petdesetih letih 20. stoletja je še številnejše primere svežega ugrezanja in hipnega nastanka ugrezov opisal in s sliko prikazal A. Hrovat 1953. I. Michler 195354 je dokazoval udorni nastanek vrtače pod makadamsko cesto nad Vrhniko, vendar se votlina na pobočju ne poglablja proti dnu vrtače, temveč vstran.    Po originalni Williamsovi 1985 zamisli sproži proces poglabljanja kotanje lokalno znižanje vodne gladine v epikraški coni v bolj prepokani skali, kar poveča pritekanje talne vode s strani in pospeši korozijo. To je že pred stoletjem zagovarjal Sawicki 1909, le da je po njegovem mnenju proces posledica kopičenja listja in druge organske mase. Maksimović 1963 deli korozijske vrtače na korozijsko-ugrezajoče se, korozijsko-udorne, korozijsko-sufozijske, korozijsko-erozijske in poligenetske, korozijske vrtače na izvirih in korozijsko-erozijske na ponorih.    Mlajša kot udorna teorija o nastanku vrtač je erozijska. Vtis pa je, da je pri tem mišljeno predvsem spiranje pretrte kamnine z dna vrtače, saj zagovorniki te teorije navadno prikazujejo osrednji vodni odtok z dna lijakaste vrtače skozi bolj pretrto skalo, predvsem spiranje pretrte kamnine z dna vrtače, ki se zato lahko poglablja. Večina krasoslovnih monografij grafično prikazuje osrednji vodni odtok z dna vrtače, kjer so skale bolj pretrte. Cvijić 1895 je kot klasičen primer narisal presek vrtače v železniškem useku blizu logaške železniške postaje. Šušteršič 1994 po najdbi te vrtače sklepa, da je Cvijić vzel za vzorec presekani dol v porušeni coni in ne pravo vrtačo. Erozijsko teorijo so vidneje zastopali še Spöcker 1937, Forti, Tomassini 1967, D”Ambrosi 1959, Milojević 1937, Baučić 1961. Večjo prepustnost dna naj bi potrdili poskusi v Frankovski Juri Seebach, 1929. Resnici na ljubo je treba dodati, da na slovenskem apneniškem krasu težko najdemo več arov apneniškega površja, v katerem razpoke ne bi bile sposobne požirati večjih količin vode, če iz njih izkopljemo zemljo.    Kjer se v vrtači pretaka vodni tok, jo vidno spreminja. Nad naseljem Vimarje nad Škofjo Loko je potoček prvotno tekel v Veliko dolino, to je v vrtačo s požiralnikom na dnu, dokler mu niso prestavili toka. Potem je začel ustvarjati ob svežih ponorih novo kotanjo in le še ob visoki vodi prodre v okoli 15 m globoko Veliko dolino. Na robu vrtače se odpira Marijin brezen. Ta poševna jama je nastala večinoma v udrti konglomeratni plasti. Više nad Veliko dolino se odpira umetna Gipsna jama, niže na vegastem pobočju vrtače pa nastajajo stalni ugrezi.    Samo zadnja ledena doba wrm naj bi trajala 80.000-90.000 let in tedaj so se visokogorske razmere razširile na 400 do 600 m nižje površje. Še zdaj se na Notranjskem krasu na dnu globokih travniških vrtač sredi gozda sneg zadržuje nekaj tednov dlje kot v okolici, ob zgornji gozdni meji še pozno v pomlad. Globoke in široke koliševke pa dobijo tudi malo več padavin. To smo ob večji nevihti potrdili z dežemerji na preseku čez gozdnate koliševke pri Logaški jamarski koči Gams, 1973a.    Tudi na požiralnem obrobju Planinskega polja vrtače nastajajo na zdrobljeni, porušeni in razpokani kamninski podlagi Čar, 1981. Povezovanje bližnjih vrtač na podlagi posnetkov iz zraka je raziskovalcem dalo različno ukrivljene vezne črte. Med njimi prevladujejo obročaste, polkrožne in premočrtne linije, ki jih Habič in Kogovšek 1992, str. 50 utemeljujeta s smerjo skalnih razpok. Že Morawetz 1953, 1962 je trdil, da daljša os vrtače sledi smeri skladov pri 36  malih in 60  velikih vrtač. Po njegovem začne v hrvaški Istri vrtača nastajati v razširjeni špranji, nastali vzdolž razpoke, v kateri nakopičena prst pospešuje širitev kotanje. Ta geomorfolog je opustil svoje mnenje o osredotočenju odtoka v vrtačah, ko je preučeval vrtače v prodih in konglomeratu na Gorenjskem Morawetz, 1962, 1970.    Pri iskanju holocenskih procesov, ki so oblikovali vrtačo, moramo izhajati iz razmer v gozdu pred posegom človeka. V pragozdu pade ob viharju podrto ali strohnelo drevo po pobočju in s humusom in vodo, ki drsita po opadu, povečuje korozijo v nižjih legah vrtače. Tja usmerja površinsko in talno vlago tudi odpadlo listje, v tleh pa korenine ali po njihovem strohnenju nastale luknje. Skoznje in zlasti skozi razpoke, nastale ob suši v kraški ilovici gl. Hrovat, 1953, se prenikla padavinska voda skoncentrira na poti navzdol. Zaradi ovlažitve in izsušitve ter termičnih sprememb tla nabrekajo in upadajo, pri tem pa se delci zaradi težnosti počasi prestavljajo navzdol.    Zato je v prsti na dnu več meljnatih in peščenih delcev kot v njeni okolici in hkrati manj gline Lovrenčak, 1977. Melj in pesek voda laže spira kot glino. Pozimi zemlja občasno zamrzne in takrat del padavinske vode odteka površinsko.     Danes vemo, da sodelujejo pri nastajanju vrtač vsi ti procesi. Pri vseh pa je podlaga korozija, tudi pri udornih vrtačah, saj mora najprej nastati votlina, da se površinska gmota lahko udre vanjo. Pri tem je pomembno, da imajo koliševke v povprečju večjo prostornino kot največje dvorane v podzemlju. Mačkova koliševka pri Logatcu ima nekaj nad 230.000 m3 prostornine. Po Šušteršiču 1968 znaša volumen sedmih kukav v zaledju vrhniških izvirov Ljubljanice v povprečju 1,260.000 m3, Laške kukave pa celo enkrat več. Največja dvorana v breznu Gradišnica meri 37.000 milijonov m3.    O povezanosti med vrtačami in votlinami pod njimi je bilo objavljenih več nasprotujočih si mnenj. Novejše kartiranje površja nad Postojnsko jamo je ugotovilo 22 vrtač in dve udornici, slaba polovica od teh jih je nad podornimi dvoranami in ob prelomnih conah, ki segajo do jame Šebela, 1996, Šebela, Sasowsky, 1999. Toda v teh dvoranah so kupi podornega grušča le ponekod pod manj odpornimi stropnimi skladi. Nekaj več ga je pod breznom v Črni jami. Tako je tudi v dvorani, kjer je Perkov podor visoko od tal blaten, ker ob visoki vodi filtrira podzemeljsko Pivko. To pa pospešuje korozijo grušča.    Okvirne pogoje za nastajanje vrtač lahko ugotovimo, če pregledamo klimatske pasove, v katerih nastajajo vrtače. Ni jih v pasu permafrosta v mrzli klimi, ker voda ne more prenikati v tla. Ni jih tudi v aridni klimi, ker je potencialna evapotranspiracija večja od padavin in ni vodnega odtoka, ki bi odnašal raztopino. V obeh glavnih pasovih nastajanja kotanj je klima humidna in s precejšnjim presežkom letnih padavin nad potencialnim izhlapevanjem. V tropskem vlažnem podnebju so vrtače posebnega tipa, imenujemo jih kokpiti cockpit. So zvezdaste in razširjene tam, kjer na pobočju po deževju nastaja potoček, ki izginja v ponor na dnu. Najpogostejše so vrtače v humidnem zmerno toplem podnebju, kjer je korozijska fronta globoka. Ta pomeni vegast stik dveh pasov, vrhnjega, s prevladujočo korozijo padavinske vode, in spodnjega, sigotvornega.    Znotraj pasu humidne klime so vrtače goste predvsem na visokem krasu, ker je tam specifični vodni odtok praviloma večji.    Na dalmatinskem Dinarskem krasu postajajo vrtače v smeri od zalednega visokega krasa proti jadranski obali vse redkejše, skladno z vedno manjšimi padavinami. Podobno je tudi drugje v Sredozemlju. V Grčiji so na visokih planotah vrtače goste, na nizkem južnem Peloponezu jih domala ni. Podobni primeri so v Libanonu, v južni Italiji in Franciji. Na zahodni istrski obali vrtač ni do približno 30-50 m n. v., so pa pogoste v večjih višinah.    Splošno razlago za nastajanje kotanj lahko izvedemo iz novejših ugotovitev, da je korozija padavinske vode najučinkovitejša na stiku zemlje z razčlenjeno skalo v epikrasu in to zaradi talne vlage. Za vodo, ki prenikne v jame, smo predhodno ugotavljali tudi na našem humidnem krasu v povprečju večmesečno starost, prav tako pa tudi, da talno vlago po večjih padavinah deževnica iztiskava navzdol v epikras. V tej luči je količina raztopljenega apnenca odvisna od površine stične ploskve vlažne prsti s kamenino. Ta površina pa je v kotanji večja kot izhodiščna ravna ploskev, v katero se je vrtača začela poglabljati Gams, Krevs, 2000.    Povečanje površine pobočja vrtače v primerjavi s površino kroga to je površina zgornjega oboda vrtače je odvisno v prvi vrsti od globine in tudi od oblike vrtače gl. shematične prereze vrtač. Za izračunavanje faktorja povečanja so tipi vrtač na naši skici poenostavljeni z geometričnimi liki na glavo obrnjeni stožec, ki se poglablja ob nespremenjenem zgornjem obodu, a ob povečevanju naklona pobočja lijakasta vrtača, tip 1, lijakasta vrtača se poglablja ob hkratnem širjenju oboda, tako da ostaja naklon pobočja nespremenjen tip 2, hkratno širjenje in poglabljanje vrtače s polkrožnim presekom geometrično polkrogla ob ohranjanju naklona pobočja tip 3, povečevanje vrtače ob ohranjanju navpičnih sten in ravnega dna kotlasta vrtača, tip 4, oblika telesa valj. Nad temi tipi je shematično prikazano razmerje med obsegom in globino vrtače za lijakasti, skledasti dve varianti naklona pobočja in kotanjasti tip, vse za primer dveh razmerij 2r  5 g in 2r  2,5 g. Razmerje 2r  5 g ima na primer vrtača s premerom 20 m in globino 4 m. Najbliže temu razmerju je npr. Veliki dol v okolici Kazelj s širino 200 in globino okoli 50 m.    Če ta teoretska spoznanja prenesemo v naravo, ima kotlasta oblika vrtače prednost pred drugimi tipi tam, kjer pade vanjo več snega in se hitreje poglablja v nižinskem krasu, kjer pade večina padavin v obliki dežja, pa ima prednost skledasta vrtača, saj se zaradi povečanega stika prstskala kotanja širi in poglablja. Večje poglabljanje kotlaste vrtače v okroglo brezno preprečuje pomanjkanje svetlobe na vedno temnejšem dnu, potrebne za rastlinsko proizvodnjo CO2.    V tej luči je večanje korozijskih vrtač samodejen proces Gams, 2000, tako kot je samodejen proces nastanka podtalne vrtače v bolj razpokani kamnini. Če so tla na dnu vrtače debela in glinasta ter neprepustna, se vodni odtok usmeri na spodnji rob pobočja, zato se vrtača razširja in ne poglablja.    Na globino vpliva tudi kompaktnost kamnine. Če je v vrtači ali koliševki del pobočja skalnat in strm, je to lahko tudi zaradi manjše prepokanosti kamnine, saj to preprečuje prenikanje deževnice. Vrtače na visokih planotah, kjer je preperina bolj debelo zrnata, so praviloma globlje. Po gladki steni iz kompaktnega apnenca deževnica in sneg hitro zdrsita in korozija se prenaša v dno. Na pobočjih v zdrobljenih triasnih dolomitih so vrtače zaradi premočnega preperevanja, premikanja ter močne denudacije klastičnih delcev peska in grušča redke, poleg tega njihova pobočja ne prenesejo posipnega kota, ki je približno 30-33.    Zadnji čas je v literaturi vedno več računskih modelov nastajanja udornih vrtač Šušteršič, 1968, 1973, 1994 idr.. Navadno štejejo za udornico večjo in globljo vrtačo z delno skalnatim pobočjem. V smislu nakazanih povezav med kompaktnostjo kamnine in strmino pobočja pa je lahko skalnatost na delu pobočja posledica kamninske sestave in ne samo udora.    Vsaka vrtača je poseben ekotop. K njeni ekološki podobi prispevajo študije o drobnih pedoloških in klimatskih procesih na raznih straneh vrtače Barany, 1980, Barany et al., 1995. Na osojnem pobočju pospešuje korozijo večja talna vlažnost in jo zmanjšuje nižja temperatura. Na prisojah je obratno Jakucz, 1971. Notranje razlike ekotopa se kažejo v sestavi vegetacije, v primeru delanih vrtač tudi rabe tal gl. poglavje o človeku na krasu. Klimatološke študije vrtač so pomembne tudi za kmetijstvo, saj je bila ponekod na primorskem krasu polovica in več njiv v vrtačah, ki imajo svojevrstno mikroklimo Gams, 1973c.    Ker je literatura postavila v ospredje samo izjemno hladne vrtače, so te dobile nasploh sloves, da so majhna jezera hladnega zraka. K temu je pripomoglo tudi dejstvo, da so najnižjo temperaturo v Evropi namerili ne v najsevernejših predelih, temveč na Spodnjem Avstrijskem, in to v 50 m globoki travniški vrtači Gstettneralm 1.270 m. V njej so dvakrat izmerili -52,6C. Da bi to podkrepili, so med Opčinami in Repentabrom na Krasu merili temperature v treh globokih vrtačah, a pri povprečju upoštevali le jasne dneve s temperaturno inverzijo. Na tej osnovi je nastala trditev, da se od roba vrtače proti dnu temperatura znižuje januarja za 7C na sto metrov. Proti poletju se razlike manjšajo in julija naj bi znašal gradient le še 1,3C100 m. Na dnu 20-30 m globokih vrtač naj bi bila po teh trditvah temperatura nižja za 2,1C kot v okolici Polli, 1961. Močno temperaturno inverzijo in primere, ko je bila v vrtačah slana še julija, so potrdile sistematične meritve tudi na zmernih višinah 800-900 m gorovja Bkk na Madžarskem, kjer je podnebje bolj celinsko Barany, 1980. Ker je podnebje na slovenskem krasu bolj vlažno in vetrovno, je inverzije v naših vrtačah na splošno manj. Nastaja tako kot v večjih kotlinah nasploh ob visokem zračnem pritisku, suhem zraku in jasnem nebu. Ob takem vremenu smo v 40 m globoki vrtači v Lokvici na Krasu na travniškem dnu namerili -1C še 1. junija. V podolju, ki na Krasu veže Brestoviški dol z Divačo, so na postaji Godnje zaradi nočnih inverzij povprečne minimalne temperature za 0,3C nižje kot na 40 m višji bližnji postaji Šepulje, v primerjavi s 70 m višjo postajo Komen pa za 1,9C. Izkazalo se je tudi, da imajo plitve kotanje močnejšo temperaturno inverzijo kot globoke in ozke. V takih se ob inverziji poveča zračna vlaga, kar zavre padanje temperature. Iz plitvih kotanj ohlajeni in megleni zrak sproti odteka v nižje sosedstvo. Poleg oblike kotanje vpliva na temperaturni režim tudi nadmorska višina.    Zadnja dejavnika sta vidna ob primerjavi temperaturne inverzije na Babnem polju in v Globodolu. Najhujši mraz v Sloveniji ni na globokih kraških poljih, temveč na 10 m globokem Babnem polju postaja na n. v. 745 m na Notranjskem, kjer so dvakrat izmerili najnižje temperature v Sloveniji -34,5C. Povprečni mesečni minimum januarja je -27,5C. Globodol na primer je veliko globlje, a manjše kraško polje, kjer nočna megla zadrži temperaturne padce.    V vrtačah pride inverzija bolj do izraza visoko v gorah, kjer so nekatere tudi mrazišča. V njih so vegetacijski pasovi razporejeni obratno kot v Alpah. Na notranjskem Snežniku in v Trnovskem gozdu bukov gozd v nekaterih vrtačah prehaja navzdol v iglastega in ta pri dnu v grmičasto borovje ali pa raste na samem dnu le še trava. To je posledica temperaturnega obrata.    Od mrazišč je pred stoletjem najbolj zaslovela udornica Velika ledenica v Paradani gl.sl 279. Do dna udornice se izmenja toliko naravnogeografskih pasov, kot se jih v masivu Triglava na višinski razliki tisoč metrov. Bukov gozd, ki raste naokoli, prehaja po pobočju udornice navzdol v iglasti gozd, pod njim pa si sledijo borovje, travnati pas, gruščnati pas in na dnu trajni sneg in led Hribar, 1960, Martinčič, 1977. Nekoliko hladnejše so v primerjavi z okolico vrtače v višinah med 800 in 1.200 m. Na notranjskem Snežniku so v neki gozdnati vrtači z dnom na n. v. 1.099 m ugotovili avgusta 1968 za 2,4, septembra za 1,7 in oktobra istega leta za 2,2 nižje temperature kot 78 m više na pobočju elaborat g. Sedeja v Gozdarskem inštitutu v Ljubljani.    Zelo pomemben dejavnik za inverzijo je vegetacija. Ponoči so najhladnejše travniške vrtače. V gozdu je inverzija bistveno manjša ali je ni, če je zarast gosta. Zelo pomembno je, ali sonce obseva dno in kako dolgo ga obseva. V travniških vrtačah se zrak na dnu ob sončnem vremenu opoldne ogreje za 1 do 2C bolj kot na prostem in je v zavetrju bolj vlažen. Ponekod kmetje pravijo, da jim poletno opoldansko sonce nekatere pridelke v vrtači posmodi. V globoki koliševki Globočak, v kateri je vhod v Škocjanske jame, je bila decembra in januarja 1971 temperatura na dnu poprečno za 2,5 nižja. Največja izmerjena razlika je bila 14,1 Gams, 1973a.    Posebno mesto zavzemajo strme globoke udornice, na dno katerih sonce nikoli ne posije. Če okrog njih raste gozd, je zasenčenost še večja. Kjer pade veliko snega, ta na senčnih legah skopni več tednov pozneje, s čimer se zakasni tudi spomladansko in poletno ogrevanje zemlje. S hladnih osoj piha ohlajeni zrak proti dnu vrtače in se zadrži tam vse leto med skalnimi balvani, na prisojah pa se ob sončnem vremenu zrak dviga. Zato so poleti ob jasnem vremenu temperaturne razlike na dnu in v okolici opoldne in popoldne večje kot ponoči. V nekaterih koliševkah ruša ni sklenjena in hladen zrak lahko piha skozi špranje na osojnem pobočju ali kamenje na melišču proti dnu primer Smrekove drage v Trnovskem gozdu. Ozračje v globokih vrtačah je bolj vlažno, vetrovnost je manjša, pri temperaturi tal pa so v nezasenčenih travniških vrtačah velike razlike med prisojami in osojami. Pobočje je pri skledastih vrtačah najtoplejše tik nad dnom.    
Odkod dolinaste oblike na krasu in ime kontaktni kras    Kjer se stikajo vododržne in prepustne kraške kamnine    V poglavju o vodah so navedene površinske tekoče vode na krasu. Največ jih je na kontaktnem krasu, kjer se razvijejo številne površinske kraške oblike, odvisno od tega, kolikšen je dotok voda, koliko naplavljajo in kolikšna je korozijska moč ponornic. Če je reka vodnata in močneje erodira kot korodira, prečka ves robni kras v obliki kanjona. Taki primeri so na jugu Istre Draga - Limski Kanal, Raša in Kolpa pod Kostelom. Če potoki pri izgubljanju vode močno naplavljajo, v podgorju razsujejo vršaje in izravnajo površje v ravnik. Večji potoki po kratkem površinskem toku na apnencih poniknejo in začnejo poglabljati slepe doline ali kraška polja. Na ta proces vpliva tudi višina erozijske baze glej tudi Radinja, 1972a gl. sl. 162.    Na kontaktnem krasu je lokalno pospešena korozija glavni oblikovalec kotanjastega robnega krasa. Obseg kotanj je odvisen ne le od starosti procesa, marveč tudi od specifičnega vodnega odtoka. Recimo, da potok priteče s silikatnih kamnin, kjer je letnih padavin 800 mm in znaša evapotranspiracija 700 mm, na krasu poveča karbonatno trdoto za 20 mg CaCO3l. Ker je pretok majhen, sta majhni tudi kontaktna korozija in nastala kotanja. Na našem Dinarskem krasu pa je padavinsko povprečje približno 1.600 mm in izhlapevanje 600-650 mm letno. Z istega porečja priteče šestkrat več vode in temu primerno bo nastala tudi večja kotanja. Specifični odtok in trajanje sta torej zelo pomembna dejavnika.    Med dolinastimi oblikami so najkrajše zatrepne doline. So odprte navzdol ob potoku ali reki in zaprte navzgor ob njej, kjer je nad kraškim izvirom strm konec - zatrep. Zatrepi so npr. na izvirih Ljubljanice v Močilniku in Retovju ter nad izvirom Unice iz Planinske jame. V steni se kamenje kruši, zlasti pozimi če ponoči ohlajeno skalo popoldansko sonce, je včasih nevarno stati na vhodu. S tem se stena odmika, zatrepna dolina daljša. Korozija tekoče vode in biokorozija raztopi odkruške v strugi, saj jih niže v strugi zatrepne doline ni več. Zatrepne doline so se hitro podaljševale posebno v hladnih pleistocenskih obdobjih, ko je bilo povečano mehanično preperevanje skale. Zatrepna dolina pred Planinsko jamo je dolga skoraj en kilometer, ob Malenščici 0,75 km, na izviru Prečne v Luknji skoraj pol km, na izviru Krupe okoli 2 km, na izviru Kolpe kar 5 km, a tu ni samo apnenec. Na dolžino doline vplivajo tudi starost, litološke lastnosti, prevotljenost in to, ali na koncu doline voda priteka navpično navzgor ali vodoravno iz jame.    Slepa dolina je sestavljena iz zgornjega dela v neprepustnih kamninah in podaljška na prepustnih karbonatih, kjer potok ponika pod amfiteatralno steno. Od tod ime slepa dolina. Razmerje med dolžino obeh delov je zelo različno in taki sta tudi oblika in razsežnost doline na apnencu.    Največji niz slepih dolin je na južni strani Brkinov. Večje so tam, kjer je potok prodonosen in ima nižjo celotno trdoto Brezoviška dolina, Odolina. Dolina se je na apnencu lahko začela poglabljati, če je bila voda pri prenikanju skozi flišno naplavino agresivna in je pri tem povečala trdoto na račun CO2 v humusni prsti. Med trdoto vode in velikostjo končne kotanje je pozitivno razmerje. Če bi kotanje zajezili do višine preliva, bi bila voda v nekaterih dolinah globoka le kak meter, tako pa je v Brdanski Dani globoka 95 m in v Vremski dolini, v kateri ponika Reka, pa 83 m Gams, 1962d. Mihevc 1991a, ki je morfološko analiziral slepe doline v Sloveniji, ugotavlja, da so doline v Matarskem podolju pod Brkini proti vzhodu vedno globlje, kar pripisuje večjemu tektonskemu dvigu.    Južno od Škocjanskih jam je pod Brkini slepa dolina pri Kačičah Mihevc, 1994b. Vrsta slepih dolin je na južnem robu flišnega ozemlja na stiku severnega fliša z Bujskim krasom v Istri na meji s Hrvaško. Zanje se je udomačilo ime Pregarske doline Malinska, Mikinica, Mlaka. Ponor Malinske je 497 m dolga in 231 m globoka jama Morel, 1983. V Istri je najbolj znana kratka, globoka in slikovita slepa dolina Pazinskega potoka Pazinščice Fojba v mestu Pazin. Nad njo se slikovito dviguje pazinski grad. V podnožju Nanosa, v Podgori, so slepe doline na severozahodni strani postojnskega fliša. Na Dolenjskem je največja slepa dolina Temenice pri Ponikvah, na Štajerskem Ponikva nad Hudo luknjo Gams, 1962d. Poleg Temenice so vode z dolomita na apnencu izdelale slepe doline še v Logaških Rovtah in v sosedstvu. Pod hribom Šibje na Kočevskem, ki je iz permokarbonskih skrilavcev in peščenjakov, ponikajo vode s trdoto pod 50 mg CaCO3l in nekateri potoki so, čeprav majhni, izdelali vrsto več deset metrov globokih dolin in v njih dolinske zatrepe. Najgloblja je Milčus pred ponorom kočevskoreškega Mokrega potoka Mihevc, 1991a.    Slepe doline se kar ponujajo za izgradnjo akumulacijskih jezer, a je apnenčasto pobočje navadno preveč prepustno.    Slepe doline so povsod po svetu na meji med krasom in nekrasom. Popisali so jih v Peninih v Angliji Warwick, 1964, v Avstraliji Jennings, 1967 in drugje.    Pogosto se nad najnižjim obodom slepe doline nadaljuje plitva suha dolina. Ponekod jo še doseže visoka voda, potem ko zapolni slepo dolino. Tako plitvo slepo dolino imenujemo polslepa primer Igmanca.    Nekateri vidijo sledove nekdanje površinske rečne mreže v suhih dolinah, ki naj bi nastale iz rečnih npr. Lehmann, 1956. Temu nasprotuje Roglić 1956, ki meni, da so suhe doline nastale zaradi kombiniranega učinka korozije in erozije na manj odpornih kamninah. V nekaterih suhih dolinah ali v njihovem delu ob visoki vodi še teče površinski potok, zato ime polsuha dolina. Suha dolina pomeni marsikje samo to, da gre za dolinasto obliko in da je brez trajnega površinskega vodnega toka. Po nastanku in obliki so lahko suhe doline zelo različne. Lahko so odprte v eno ali obe smeri, polodprte ali pa zaprte. Za zaprto dolino so predlagali ime dol Radinja, 1966. Vendar so nekateri želeli to ime pridržati za veliko, več sto metrov globoko suho dolino, kakršna je Doberdobski dol, z utemeljitvijo, da je nekdaj tekla v njej večja alohtona reka.    Še danes živa dola naj bi bili dolini Soče med Mostom na Soči in Solkanom ter Kolpe med Vinico in Kostelom Melik, 196263. Ime dol bi kazalo v kraški geomorfologiji obdržati za zaprto suho dolino. Suhe doline so lahko nastale tudi iz niza zraščenih vrtač. V mnogih suhih dolinah je dno res bolj vrtačasto. Če so v polsuhi dolini zaradi skrajševanja površinskega toka postopno izginjali ponori, je dno v podolžnem profilu stopničasto. Zlasti v zahodni Suhi krajini je veliko neenakomerno širokih suhih dolin s poglobljenimi kotanjami. Nastale naj bi ob površinskem odtekanju vode proti Krki. Nato je površinski tok zakrasel Melik, 1931. Na smer doline vplivata tudi tektonika in litološka zgradba. Nedvomno je v takih suhih dolinah površinski vodni tok presahnil že davno in odtlej so jo razni procesi bistveno preoblikovali.    17 km dolga in 200-300 m globoka Čepovanska suha dolina, ki se začenja nad dolino spodnje Idrijce, se poglablja proti jugozahodu čez Čepovan, s severnim koncem pa obvisi nad dolino Idrijce. Pri Čepovanu še danes izvira na Močilih majhen potok in ta je ob svojem toku navzdol mestoma poglobil dno suhe doline in ob občasnih ponikvah ponekod izdelal ravne odseke, seveda če jih ni povzročila neotektonika. V spodnjem delu, nad zaselkom Fobca, pa dolina skokoma preide v nižjo Grgarsko slepo dolino, ki je na meji fliša in apnenca v podnožju Svete gore. V literaturi lahko najdemo več različnih razlag o tem, ali je tekla po Čepovanski dolini Soča ali Idrijca Habič, 1968b. Najnovejša potrjuje, da je tu tekla vsaj zgornja Idrijca, preden je tektonika ob idrijski prelomnici raztrgala stratigrafske pasove za 4 km Gams, 1998č.    Posebna oblika doline nastane, kadar se združita zatrepna in slepa dolina. Tipičen primer je Rakov Škocjan. Je navadna rečna dolina z izviri na eni in ponori na drugi, odtočni strani. Ne moremo je prištevati ne k uvali in ne h kraškemu polju. Zato jo imenujemo kraška dolina, kar pomeni rečno dolino s kraškim dotokom in odtokom. Da ne bi prihajalo do zamenjav z drugimi dolinami, bi jo lahko imenovali tudi zaprta dolina. Na Dolenjskem je podobna kotanja pri Mirni peči. Od tod navzgor je zatrepna dolina do izvira Prečne v Zijalu, navzdol pa slepa dolina, ki se končuje pod vasjo Jablan. Kilometer dolga kraška dolina je tudi dolina Rakitnice na Ribniškem polju.    Med posebnosti kraškega površja štejemo tudi kraški ravnik. Uravnavanje površja s pomočjo naplavine je danes najbolj splošen pojav na dnu slepih dolin in kraških polj. Nekateri trdijo, da so tako, kot danes nastajajo ravna dna kraških polj, nekoč nastajali vsi ravniki Louis, 1956. Svojo trditev utemeljujejo s tem, da je naplavina neprepustna, zato korozija zožuje vmesne vzpetinice in odmika pobočje na odtočni strani, ob ponorih reke. Uravnavanje površja z naplavino naj ne bi bilo povezano z gladino kraške vode Kayser, 1955. Drugi geomorfologi menijo, da so ravniki nastali že v času, ko je bilo površje v višini morske gladine ali tam, kjer je gladina sladke vode blizu površja. Višje uravnavanje z naplavino imenujejo tudi nekoordinirano uravnavanje Milić, 1960. Tretji tabor zagovarja uravnavanje samo z naplavljanjem Roglić, 1951. Takega porekla so ravnice na dnu naših slepih dolin. Vzroki za obalne in zaledne uravnave se lahko dopolnjujejo. Na Kubi, kjer so v višini piezometra na obali nastali kraški ravniki, so globlje v zaledju uravnana in še zdaj poplavna dna kraških polj Lehmann et al., 1956b.    Suha dolina pri Podložu sl. 168 je izjemna po tem, da višja voda ob izredno visokem stanju še teče površinsko po približno meter višjem dolomitu proti Loškemu polju. Pretočne razmere obnavljajo tako kar tri razvojne faze rečne, polsuhe in suhe doline zadnja nastane ob večji suši.    Strokovni izraz za uravnano površje, imenovano ravnik, izhaja iz ledinskih imen. Največji je Ravnik med Logatcem in Begunjami, kjer je domnevno še v starem pleistocenu tekla Cerkniščica proti Logatcu. Najbolj je uravnan Ležeški ravnik vzhodno od Divače, kjer je bilo športno letališče, najmanj pa Ravnik zahodno od naselja Toško čelo, ki je pravzaprav planota. Naziv ravnik zasluži tudi nizka Bela krajina oz. Črnomaljski ravnik, ki se na Hrvaškem na robu Karlovške kotline nadaljuje v najrazsežnejši ravnik ob panonski strani Dinarskega krasa. Še lepši ravniki so v zaledju jadranske obale kistanjski je zbujal pozornost že na pragu 20. stoletja Katzer, 1909, Kayser, 1955. Tudi zahodni del tako imenovane Rdeče Istre je tektonsko poševno nagnjeni ravnik.    V bližini Slovenije še nastaja obmorski ravnik pri Umagu. Ko iz flišnega zaledja pri Bujah priteče potok, se njegova sladka voda pod ravnico pred obalo meša s slano, kar pospešuje korozijo. Ob visoki vodi potok razsipa plavje po obalni ravnici, saj je talna voda blizu površja, kjer ni ugrezov. Zato so v epikrasu v obsegu nihanja talne vode na kamnih opazni sledovi pospešene korozije Gams, 198586.    Za nastanek ravnika je torej osnovnega pomena dolgotrajna gladina vode nizko pod površjem, kar je navadno posledica tektonske stabilnosti terena. Pospešuje pa ga naplavljanje rečnega nanosa, kar je značilnost pritokov s hribov. Če so danes ravniki višji, jih je dvignila tektonika ali pa je zaradi erozije popustil neprepustni obod kotanje. Ko procesi razkrajanja razčlenijo ravnike, postanejo ti planote.        JE UVALA MLADO KRAŠKO POLJE    Kraški geomorfologi večinoma odklanjajo metrično ločitev vrtač od koliševk in obeh od uval. Bliže jim je delitev po procesu nastajanja. Nastanek teh kotanj pa je še vedno vprašljiv. Jovan Cvijić trdi, da nastane uvala z zraščanjem vrtač in kraško polje z zraščanjem uval. Kot primer navaja Unško polje. Hrvaška beseda uvala se je kmalu uveljavila v mednarodnem krasoslovnem izrazju za manjšo kotanjo, ki je po velikosti med vrtačo in kraškim poljem. Pri konkretnem ločevanju kotanj na polja in uvale je težava v tem, da imajo nekatere manjše kotanje značilnejše poteze tipičnega kraškega polja kot večje primerjaj Globodol in Postojnsko kotlino. Čeprav sama beseda uvala ni posrečeno izbrana - prebivalci ob jadranski obali z njo poimenujejo manjši morski zaliv - so jo avtorji najnovejšega slovenskega krasoslovnega izrazja obdržali zaradi tradicije. Po njihovem mnenju se uvala od kraškega polja ne loči po velikosti kotanje, marveč po odsotnosti ravnega dna, torej zemljišča, ki je navadno izrabljeno za sklenjene njive - polje.    Na Slovenskem je tak sporen primer uvrščanja med uvalo in poljem kotanja med Dobom in Zagorico v šentviški pokrajini na Dolenjskem. V poštev zanjo pridejo imena ravnik, uvala in kraško polje. Za uvalo in kraško polje je dovolj velika, a nima sklenjenega goratega oboda. Ravno dno je nastalo pred ponori v jurski apnenec, ki pa ga potoki dosežejo le še ob visoki vodi. Tak je tudi ravnik južno od Dobrniča v dnu plitve kotanje, le da južne polovice med naseljema Dobrava in Podlipa dobrnški potok ne preplavlja več. Klasično območje uval je Suha krajina, zlasti njen zahodni del, kjer imajo uvale kotanjasto, navadno 1 do 2 km dolgo dno.    Habič 198586 deli uvale na vrtačaste, ulake, ki so nesimetrične v prečnem profilu, dolce ali dolaste ali tudi drage, ki imajo višje pobočje na bokih. Oblikovno odstopa draga, ki je po njegovem mnenju čez 100 m globoka, podolgovata, lahko tudi sestavljena dolasta uvala. Med uvale sodi po njegovem tudi pivščica, ki ji voda občasno poplavi ravno dno. Pivščice so pogoste na zgornji Pivki. Njihova razvojna smer je naravnana v kraško polje.    
O kraškem polju, ki ga ljudstvo imenuje dolina, tujina pa polje, ker ji dolina pomeni vrtačo    Ime za to kraško obliko je prevzeto iz jezika južnoslovanskih narodov in se je mednarodno uveljavilo, le da ji neslovanski narodi ne pravijo kraško polje, temveč enostavno polje in ne field ali nem. Feld, kot včasih pri nas narobe prevajajo kraško polje v tuje jezike. Kot morfološki izraz je bilo domnevno prvič zapisano pri opisu bosanskega krasa Mojsisovicz, 1880. Tam, v Hercegovini in Črni gori, je razlika med obdelanim zelenim kraškim poljem in okolico največja polje je ravnica z debela plastjo prstji, naokoli pa skalnato, v suši sivo do rjavkasto kraško površje. Na dnu kotanje so zgoščene vasi poljedelcev, naokoli so bile staje pastirjev. Dno je edini večji njivski svet sredi pašniškega ali na pol golega ljutega krasa.    Čeprav se zadnji čas pašniki povsod po Dinarskem krasu zaraščajo, pa pri letalskem preletu čez Dinarski kras v jugovzhodni Evropi lahko še vedno občudujemo te razsežne zelene oaze polj sredi kraške pustinje. Zato ne preseneča, da je domačin Roglić 1964 zapisal na videz absurdno trditev, da kraška polja sploh niso kraška oblika, saj je na njihovem dnu nekras. Dno bosanskih, hercegovskih in črnogorskih polj namreč sestavljajo večidel vododržne, predvsem terciarne kamnine. Toda kraških polj zunaj krasa ni    Kraška polja so v tujini redka in manj izrazita kot na Dinarskem krasu v zaledju Jadranskega morja. Med najbolj izrazitimi in tudi znanimi na svetu pa so na Notranjskem.    V Sloveniji kotline, ki jih kraška geomorfologija prišteva h kraškim poljem, domačini imenujejo doline Cerkniška, Loška dolina, redkeje polje Dobrepolje ali tudi Dobro polje ali dol Globodol. Zunaj krasa pomeni krajevno ime polje vsako ravnino, lahko tudi v manjši kotanji Sajevško polje, ki je slepa dolina, vrtača Babno polje nad Globodolom. V tem smislu razumemo ime Velo polje. V višini njegovega dna 1.600 m klima ne dovoljuje njivskih posevkov.    V kraški geomorfologiji so bila kraška polja vselej v ospredju zanimanja. Na prehodu v 20. stol. so jih omenjali zlasti v zvezi z načinom pretakanja podzemeljske vode v krasu. Izvire na robu polja na dokaj enakih višinah, zlasti pa delovanje estavel, so zagovorniki sklenjene vodne gladine Grund, 1903, 1914 šteli za dokaz svojih trditev. Ko vodna gladina upade, izvir presahne. Drugi geomorfologi in zlasti jamoslovci pa so tudi pod poljem ugotavljali pretoke v ločenih kanalih Katzer, 1909. Estavela naj bi bruhala vodo zato, ker kanal pod poljem ne zmore pretočiti pretoka, tako da del vode površinsko steče čez polje do mesta, kjer se kanal pod njim spet razširi.    Po definiciji, sprejeti v Slovenski kraški terminologiji 1973, je za polje bistveno - ne tipično - naslednje- 	najmanj pol kilometra široko ravno dno s tem izločimo dolge, a ožje slepe ali suhe doline z ravnim dnom- 	sklenjen višji obod, ki je lahko na nekaterih mestih visok le nekaj metrov nad robom ravnine odprtih polj torej ni- 	večji ali manjši del polja je ravnica, običajno obdelovalna zemlja, ki je največkrat na naplavini ali debeli prsti.    Vrsta kraških geomorfologov Roglić, 1964b, Rathjens, 1960, Lidtke, 1962b, Melik, 1955 pripisuje poseben pomen vršaju in naplavinam iz glacialnega, fluviglacialnega, fluvioperiglacialnega ali periglacialnega kvartarnega gradiva. V hladnih pleistocenskih obdobjih je voda zaradi živahnega mehaničnega krušenja skal in večjega vodnega pretoka več naplavljala, kot je naplavine lahko odnesla v podzemlje. Ponori so se zasipali, poplave so bile vse dolgotrajnejše ali je voda občasno dno celo ojezerila. Po zadnji ledeni dobi se stari požiralniki spet odpirajo izpod naplavine Melik, 1955.    Naplavna ravnica omogoča na kraškem polju posebne geomorfološke procese - obrobno in talno korozijo, prva deluje na robu in druga pod naplavino, prva kotanjo širi, druga jo poglablja. Če bi bila naplavina povsod zares neprepustna, kot so trdili nekateri, in bi dolgo geološko dobo ščitila skalno podlago pred zniževanjem, bi morala kotanja izginiti, saj se obrobje neprestano znižuje zaradi korozije padavinske vode Gams, 1965a, 1965b.    Polja se med seboj zelo razlikujejo, zato ni čudno, da so jih že zgodaj skušali klasificirati. Najmanj sporna in najsplošnejša je delitev po pretočnih razmerah. Suha polja nimajo izvirov in ponorov in poplave so zelo redke Rakovško polje, Dobrepolje. Cetinjsko polje, na katerem je bila in je še zdaj črnogorska prestolnica, najpogosteje navajajo kot primer suhega polja. Pred nekaj desetletji pa se je po hudem deževju pojavila reka, ki je poglobila strugo in pred ponori pri Cetinju preplavila več stavb in v novi, poglobljeni strugi razkrila prod, ki ga je v pleistocenu zdaj presahla reka nanesla izpod ledenika na Lovčenu. Večina polj je periodično ali vsaj enkrat v desetletju poplavljenih. Jezerska polja imajo trajno ali skoraj trajno ojezerjen del dna Cerkniško polje. Mednje prišteva Cvijić 1895, 1900 tudi večja trajna jezera s kraškim dotokom ali odtokom Ohridsko, Prespansko jezero. Če bi bilo dno kotanje Doberdobskega jezera ravno v večjem delu in trajneje poplavljeno, bi jo lahko imenovali Doberdobsko jezersko polje.    Po naši klasifikaciji je jezersko polje tudi Fucino v Abruzih v srednji Italiji. Italijanska krasoslovna literatura ga imenuje Lago Fucino, toda tudi to ime ni več točno. S 55 kvadratnimi kilometri vodne površine je bilo to polje jezersko do prvega stoletja tega štetja, ko sta rimska cesarja Klavdij in Trajan dala pretežno v apnencu izkopati 5.655 m dolg odvodni predor skozi okoliške vzpetine in osušiti 22 m globoko jezero, ki je bilo menda tretje največje v Italiji. V nemirnem srednjem veku, ko niso skrbeli za odtoke, se je jezero v manjšem obsegu spet obnovilo, dokler ni v 19. stoletju neki rimski bankir, delno z dodatnimi predori, jezero spet osušil. Zdaj je gosto poseljeno in zemlja kultivirana. S 155 kvadratnih kilometrov obsežnim ravnim dnom v tektonski udorini, ki so jo v terciarju zapolnili sedimeti, in sklenjeno višjim kraškim obodom Burri, 1987, 1987 je po naši definiciji pravo kraško polje, čeprav mu tega ne priznavajo, ker v tujini različno pojmujejo kraško polje. Po zapolnitvi skalne kotanje s terciarnimi sedimenti je Fucino podobno mnogim bosanskim in hercegovskim poljem, ki so vpeta v nize smeri SZ-JV. Kraška polja v hrvaški Liki so najnižje ločene kotanje v največji kotlini na Dinarskem krasu, ki je nastala z mladotektonskim dvigom gorovja Velebit. Če bi se zamašili vsi ponori v Liki, bi nastalo 60 km dolgo jezero.    Glede na način pritekanja in odtekanja voda na polje se ponuja naslednja klasifikacija sl. 173- 	Pritočno-ponorniško polje ima površinske pritoke z vododržnega sveta, ki na kraškem polju poniknejo. Takšna sta Grosupeljsko in Logaško polje.- 	Prelivno ali izvirno-ponorniško polje ima kraške izvire na eni in ponore na drugi strani. Neprepustne ali polprepustne kamnine na dnu polja delujejo kot jez, zato se podzemeljske vode na pritočni strani dvignejo na površje in se površinsko prelijejo čez dno, na drugi strani, na robnem apnencu, pa spet poniknejo. Najlepši tak primer pri nas je Planinsko polje, v Bosni pa Livanjsko polje.- 	Izvirno-ponorniško polje zajezenega krasa ali polje v epifreatični coni ima dno blizu piezometričnega nivoja, zato se podzemeljski pretoki v njem dvignejo ali ostanejo na površju. Piezometrični nivo vzdržujejo reke, neprepustni sedimenti ali morska gladina na odtočni strani. Na Slovenskem je takega značaja Globodol, z dnom blizu piezometričnega nivoja v višini izvira Prečne. Visoka voda še vedno preplavi del dna na obrobju Gams, 1959. Na Kubi, kjer je več polj z dnom v epifreatični coni, imenujejo vodno gladino izza izvirov Vorfluter Lehmann et al., 1956b.- 	Raztočno-ponorniško polje ima na dnu večjo zaplato neprepustnih sedimentov, od koder se vode sredobežno raztekajo na robne apnence in v njih ponikajo v bolj ali manj ločenih, slepim dolinam podobnih kotanjah. Delno je takega značaja Kočevsko polje. Čez taka polja večkrat poteka razvodnica Postojn-sko, Kočevsko, Kupreško, Glamočko polje.- 	Suho polje je npr. Dobrepolje, ki pa ga ob izrednih poplavah podaljšana Rašica zalije na severozahodnem robu. Takrat dobi vlogo pritočno-ponorniškega polja v takšnih razmerah je nastal tudi s podnaplavinsko in robno korozijo njegov na začetku razširjeni del s prodno nasipino Rašice Šifrer, 1967.    Cerkniško polje je sestavljenega tipa in v njem najdemo izvirni, pretočni in ponorniški del.    Po nastanku lahko število tipov polj skrčimo na naslednje kompleksne enote Gams, 1977, 1978a- 	Robna polja na stiku vododržnih in kraških kamnin, kjer se kotanja pojavi šele niže ob reki. Hidrološko so navadno pritočno-ponorniška polja in perodično poplavljena. V Sloveniji je večina robnih polj na stiku dolomitov in apnencev Grosupeljsko, Babno, Logaško polje.- 	Periferna obrobna polja sestavljajo povezana dna robnih slepih dolin. Hidrološko je polje raztočno-ponorniško in mestoma periodično poplavljeno Postojnsko, Nevesinjsko polje.- 	Pretočna polja navadno sodijo med periodično poplavljena Planinsko polje.- 	Polja v piezometrični gladini, ki jo lahko vzdržuje bližnja morska gladina ali izvir v višini okoliškega vododržnega ozemlja. Ob visokem stanju voda poplavi polje v celoti ali delno Globodol. Hidrološko so lahko izvirno-ponorniška ali jezerska Cerkniško polje.- 	Piedmontska gorska polja. Primer je Velo polje pod Triglavom. Bistveno zanj je velika prodonosnost hudourniškega pritoka z večjih nadmorskih višin, kar pomeni tudi obdoben pritok agresivne snežnice, prodonosnost in hitro izgubljanje vode v grobo naplavino. Zato je naplavno dno razmeroma majhno. Ima nekaj značilnosti robnega polja, a za nastanek zadostujejo manjši vložki vododržnih kamnin, sodeluje pa tudi korozija vode na prehodu z golega krasa v pokriti.    Nedorečena je vloga tektonike pri nastanku polj. Poudarjali so jo Grund 1914, v svojih prvih delih tudi Cvijić 1900, Poljak 1951 in Habič 198586. Njim v prid je dejstvo, da so na mnogih bosanskih, hercegovskih in črnogorskih kraških poljih tektonsko ugreznjeni, mestoma več kot sto metrov debeli terciarni sedimenti, ki so jih zunaj kotanje vode že erodirale. To je za Nevesinjsko polje z geološkimi profili dokazoval že Katzer 1909. Zagovorniki takega nastanka kotanje se sklicujejo na tektonske prelome, ki pa so lahko starejšega datuma. Neizpodbitno pa je, da so polja navezana na določene geološke strukture. Bosanska kraška polja z debelimi terciarnimi sedimenti so v krajevno bolj ugreznjenih daljših tektonskih jarkih.    Tektonsko razlago nastanka kraških polj v Sloveniji je mogoče podkrepiti z ostanki terciarnih sedimentov. Prvi primer je pri Šalki vasi severno od Kočevja. Sedimenti so v lijakasti kotanji, ki se končuje v globini čez sto metrov z zgornje miocenskimi sedimenti. Drugi primer je pri belokranjski Kanižarici, kjer je podobno velik, nekaj km2 razsežen otok pliokvartarnih sedimentov. Če prepustno apneniško dno kotanje ne bi bilo pod morsko gladino, ne bi bilo sedimentov.    Tektonika je poglobila tudi kotanjo, ki meri 0,5 km  1 km in v kateri leži vas Jezero pri Podpeči. Zapolnjujejo jo barjanski sedimenti, ki v jezeru sestavljajo dno do globine približno 8-10 m. V nižje jurske apnence se zajeda špranjasto odvodno brezno, ki se v globini 50 m izravna v neprehodno ožino. Sama korozija dna kotanje ne bi mogla poglobiti, saj je naplavina neprepustna in je njena površina slab meter nad površino bližnjega Ljubljanskega barja. Če bi jezerska gladina nastala na pobočju Krima, bi bila brez vode.    Onstran slemena s cerkvijo sv. Ane je pod 1,5 km oddaljenim Preserjem malo večja kotanja s širino, ki še dovoljuje ime kraško polje. Danja ravnica, ki jo voda preliva na leto skupaj okoli mesec dni, je na višini malo pod 300 m n. v. in polje skupaj z uvalo pri vasi Jezero štejemo med depresije na piezometrični ravni. Ker kotanjo ločuje od Barja na najnižjem delu 20 m, drugje pa višji obod, je tektonsko ugrezanje kot vzrok nastanka sporno. Nesporna pa je robna korozija, ki razširja dno. Potoka, ki izvirata na polju, imata na ponorni strani razvejeno mrežo aluvialnih ponorov, s katerimi širita naplavno dno. Geološka karta v obsegu Ponikev nima vrisane nobene prelomnice Gams, 1977.    Literatura navaja po legi v tektonski sestavi še sinklinalna, antiklinalna in monoklinalna polja Nicod, 1969. Posebna geotektonska predispozicija je povsod pripomogla k združevanju pritokov vode, kar je bistveno. V literaturi je seveda najti še več vzrokov za nastanek polj kotanje naj bi bile predkvartarne, terciarne Rathjens, 1960, Liedtke, 1962a, kvartarne neprepustne naplavine naj bi kotanjo samo razširjale. S to trditvijo ni skladno opažanje, da na Dinarskem krasu pritočna voda že ob srednjem vodostaju ne dosega roba polja. Ko prenika skozi naplavino, se dodatno obogati s CO2 in nažira skalno podlago. Gre za pojav talne in aluvialne korozije, ki poglablja tudi vsako drugo kotanjo z naplavinskim dnom.    Čim više v gorah je polje, tem bolj groba in tem bolj prepustna je navadno naplavina. Ni naključje, da je povprečna nadmorska višina najbolj izrazitih kraških polj Dinarskega krasa 570 m. Glede na to bi se faze poglabljanja kotanje morale ujemati s fazami intenzivnega naplavljanja. Na nekaterih slovenskih kraških poljih je mogoče zaslediti dve obdobji poglabljanja in zasipavanja ter tvorbe skalnatih teras, prvo v starejšem kvartarju ali na prehodu v kvartar, drugo v srednjem in mladem pleistocenu Gams, 1973b.    Za kraško polje so bistveni večje ravno dno, kraška hidrografija in sklenjen višji obod oz. zaprtost kotanje Cvijić, 1895. Toda sčasoma se je v literaturi uveljavil pojem odprtega polja, ki je močno razširjena dolina, kot sta na primer Mostarsko, Sinjsko polje Šerko, 1948. Nekatera polja imajo obrobje na eni strani zelo znižano. Na najnižjem mestu je obod manj kot 10 m nad sosednjim dnom v primeru Logaškega, Rakovsko-Unškega, Cerkniškega, Babnega, Grosupeljskega, Ribniškega, Velega, Zadloškega in Rakitniškega polja.    Lehmann 1959 prišteva polja z ravnim dnom k dinarskemu tipu in pojem polje razširja na vse večje kraške kotanje ne glede na ravnost dna. Deli jih po obliki in legi v širši okolici in po stiku neprepustnih kamnin s prepustnimi.    Kljub mnogim razpravam ostaja sporen najmanjši obseg ravnega dna v kotanji z imenom polje. Naplavno dno kotanje Ponikve pri Preserju je dolgo in široko okoli 400 m in je po obliki tipično kraško polje Melik, 1955. Naplavno dno doline Temenice pri Ponikvah je dolgo skoraj 4 km in široko skoraj pol kilometra, a je po naši praksi slepa dolina.    
Kraške oblike kot delo kombiniranih časovno in krajevno spremenljivih geomorfoloških dejavnikov    Naslednji primeri z našega krasa pričajo, da je korozija ponekod edini, drugje pa eden izmed procesov oblikovanja krasa.    Ponornice, ki pritekajo z neprepustnih kamnin, vnašajo v podzemlje poleg ilovice in organskega gradiva tudi pesek in prod Notranjska Reka v Škocjanske jame, večje ponornice na južni strani Brkinov, v jamah se pridruži grušč, odpadel s stropa in sten. Te vode pa peska in proda ne prinašajo na površje pri izvirih. Očitno ju zmanjšuje in raztaplja vodna korozija. Prenašanje trdih delcev pa pomeni erozijo jamskega skalnega oboda o preoblikovanju rečnega tovora v jamah glej A. Kranjc, 1983, 1989, o drobnih skalnih oblikah, ki pri tem nastajajo, T. Slabe, 1995.    Oba procesa sta bila podrobno merjena na Predvratnici, ki ponika pri Velikih Laščah in je v podzemlju dostopna še v jami Zajčjak in na izviru Peč. Do ponora Raščice pri vasi Ponikva prod domala izgine. Droben nekarbonatni pesek na izviru Šice pri Račni na koncu Radenskega polja voda domnevno prinaša s Škocjanskega krasa Kranjc, 1989. Na izviru Krke, kamor teče tudi Raščica, tudi tega peska ni več. Daljše ponorniške jame so torej dober mlin, ki drobi kamniti in peščeni tovor, in obenem topilnica karbonatnih delcev.    Tretji proces, ki ga je težko ugotoviti, je biokorozija. Pri tem ni mišljena korozija v tla prenikajoče padavinske vode s pomočjo biogenega CO2 v tleh. Rastline kot mnogi drugi organizmi vgrajujejo karbonate v svojo zgradbo. Količine so slabo znane. Po starih podatkih iz ZDA znaša enoletna poraba kalcija na hektar zemljišča v bukovem gozdu 78 kg, jelovem 89, hrastovem 64 in borovem 55 kg CaCO3 Lutz, Chandler, 1962. Na milijon let preračunana poraba na hektar znaša med 93 in 158 ton.    Neopredeljivo je tudi fizikalno razkrajanje kamnine zaradi delovanja korenin in koreninic. Na polgolem krasu niso redki primeri, ko so debla ali korenine razširile skalno razpoko, iz katere rastejo, ali lezike. V vlažnem okolju je očitno tudi razkrajanje kamnine, v katero se zakorenini mah.    Na sl. 177  je apneniški kamen ob cesti med Lazami in Ivančnim selom, s katerega je fotograf mestoma postrgal mahovnato odejo, nastalo v senčni legi. Zemljo so s kamna odstranili kmalu po drugi svetovni vojni med prvo širitvijo ceste. Do druge razširitve ceste konec osemdesetih let 20. stoletja je mah podlago, v katero se je pritrdi s koreninami, napravil robato. Razlika je na sliki vidna v primerjavi s spodnjo gladko površino istega kamna, s katere so prst odstranili štiri desetletja pozneje.    Denudacijo nevezanih sedimentov na pobočju ugotavljajo v vseh klimah. Zaradi gravitacije in moči vode in vetra se tudi v gozdovih delci zemlje, listje in drugi opad prestavljajo navzdol. Procesi, ki so opazni na kraškem ozemlju, so torej številni- 	korozija padavinske vode na skalnem površju, talne vode v klastičnih sedimentih tleh, zemlji na stiku s karbonati, tekoče vode pri površinskem in podzemeljskem pretoku, obrobna korozija okoli neprepustne naplavine, obnaplavinska korozija v jamah, korozija mešanice kontaktna korozija na stiku kamna, snega ali ledu- 	erozija površinsko in podzemeljsko tekoče vode, ledeniška erozija- 	graviklastični procesi, denudacija, talna dinamika, soliflukcija- 	tektonsko premikanje dviganje, ugrezanje, gubanje skladov, ki modificira navedene procese.    
Še beseda ali dve o netipičnem, a prevladujočem površju zunaj kraških kotanjV nekraškem reliefu se v gričevju in hribovju hitro menjavajo slemena, vrhovi in doline, relief je skratka razgiban, vzdolž dolin pa je sklenjen strmec vse do izliva glavne reke. Če sledimo strmcu in vodnemu toku, pridemo v donavskem porečju v erozijskem reliefu od konca alpskih dolin v vzhodni smeri do Črnega morja in v jadranskem porečju v južni smeri do obal Jadranskega morja. Na dinarskem krasu pa je strmec neizravnan, saj voda raztopljene kamnine prenaša v podzemlje do izvirov.    Kraška geomorfologija je doslej raziskovala predvsem le tipične kraške oblike, tj. v zmernem in hladnem podnebju zaprte kotanje. Te pa celo na slovenskem Dinarskem krasu zavzemajo le manjši del vsega površja. Za točnejši izračun, kolikšen del odpade nanje, nimamo niti izdelanih metod. Ali naj pri obsegu kraškega polja upoštevamo le ravno dno Ali njegov zgornji rob, ki je navadno bistveno večji Za nekatere plitve in dolge netipične uleknine brez sledov površinskega vodnega toka in naplavine nimamo niti strokovnih imen. Če se opremo na pregled topografskih kart srednjega merila, letalskih posnetkov in preglednih kart krasa, tudi za Dinarski kras Slovenije ugotovimo, da zavzemajo kotanje v velikosti od drobnih vrtač do kraških polj le od petine do sedmine pokrajine. Preostalo površje so vzpetine. Vprašanja, ali so te vzpetine delo tektonike, podedovane oblike iz predkraške faze ali pa posledica hitrejšega zniževanja vmesnih depresij zaradi korozije, so v geomorfološki literaturi odprta, sporna in domena hipotez.    Da je relief tudi v dinarskem delu Slovenije oblikovala predvsem mreža površinskega vodnega odtekanja, je v geomorfologiji po drugi svetovni vojni najvidneje zagovarjal Anton Melik 1929, 1931, 1954, 1955, 1959, 1960, 196263. V bolj ali manj sklenjenih podoljih in suhih dolinah na Notranjskem, Dolenjskem in na ravnikih na Krasu je videl zapuščino predkraškega vodnega odtekanja. Ker dolinaste oblike pogosto niso usmerjene proti sedanjim izvirom, je spremembe razlagal s površinskimi pretočitvami. Večje predkraško površinsko odtekanje so utemeljevali s tem, da je v terciarni klimi padavinsko vodo na površju zadrževala debelejša in manj prepustna jerovica Milić, 1960, po drugem mnenju pa skorjasta zemlja Radinja, 1972a.    Teorije o predhodni fluvialni fazi so dobile novo podporo v najdbah t. i. silikatnih prodnikov na krasu. Slovenski gemorfologi so bolj kot drugi posvetili pozornost tako imenovanemu paleofluvialnemu produ in pesku Radinja, 1972. Po najdbah tega gradiva so na matičnem Krasu rekonstruirali nekdanjo površinski rečno mrežo Radinja, 19851986. Danes vemo, da je lahko različnega izvora. Nastalo je lahko iz nekarbonatnih vložkov med karbonatnimi kamninami, ki jih je raztopila voda. Lahko so naplavina tokov z nekraškega sosedstva ali naplavine v jamah, ki jim je zniževanje površja zaradi korozije odstranilo jamski strop in stene, ali celo ostanki neprepustnega pokrova krasa. Grušč v vročem podnebju kisline ob trajni talni vlagi v humoznih tleh počasi zaoblijo, četudi je iz kremena.    Spričo nenehnega zniževanja površja zaradi korozije padavinske vode se je netopno gradivo ohranjalo na rešetastem površju, v tleh ali skalnih špranjah tudi potem, ko se je površje že močno znižalo. Na razne možnosti nastanka tega gradiva so pokazale nekatere študije Gospodarič, 1969a. Po korozijskem znižanju so se na površju razkrile tudi jame, zapolnjene z jamskimi sedimenti, v Primorju zlasti s flišnim peskom Mihevc, 1996, 2001, v katerem prevladujejo kremenova zrnca. Ker je pesek vodoprepusten, se prav tako ohranja na površju.    Na več kot polovici Dinarskega krasa ni ohranjenih terciarnih neprepustnih pokrovov in o njihovem obstoju ne vemo nič. Vendar naj bi bil tam današnji relief še starejši in še bolj znižan. Nekateri v načelu zavračajo obstoj predkraškega rečnega odtekanja Šušteršič, 198586.    Po drugih mnenjih so glavne poteze današnjega reliefa tudi na krasu v osnovi oblikovali neotektonski premiki. Ob tektonskih linijah so se nekateri deli ugrezali in drugi dvigovali Habič, 1968, 198586, 1988, 1991.    Vlogo neotektonike na oblikovanost površja je podkrepila nova teorija tektonskih plošč in mikroplošč. Na območju spodrivanja ene plošče pod drugo prevladuje v nagubani ali celo narinjeni zgradbi tektonsko oblikovani relief Summerfield, 1991. Na Dinarskem in alpskem krasu nakazuje smer tektonskega napredovanja jadranske mikroplošče in mikroplošč v Panonski kotlini usmerjenost vzpetin, podolij in dolin. Manj je naguban stabilnejši dinarski, iz debele skladovnice mezozojskih karbonatov zgrajeni orogen v t. i. Zunanjih Dinaridih, kjer je ozemlje, ki ga geografija imenuje Dinarski kras. V Sloveniji geološko pojmovani Dinaridi mejijo z Alpami alpidi vzdolž perijadranskega šiva v Karavankah. Pritiski v plastični podlagi površinske litosfere, to je astenosferi, so med krčenjem dinarskega ozemlja nagubali sklade v glavnih smereh SZ-JV in Z-V, drsenje panonske mikroplošče ali panonskih mikroplošč pa je vzhodnemu delu Dolenjske vtisnilo reliefno usmerjenost SV-JZ. Ni pa malo tudi starejši zgradbi prilagojenih smeri, tudi samo robovom odpornejših delov litosfere Premru, 1976, Gams, 1998č. Tektonski procesi so najmlajši v zgornjem Posočju blizu ugrezajočega se in potresno najbolj aktivnega severnega roba Furlanske nižine.    Kraški relief so oblikovale tudi spremembe podnebij v preteklosti. Za začetni miocen navajajo toplo in vlažno podnebje, sledi mu suho obdobje, imenovano messinij, proti koncu pa vedno hladnejše podnebje. Zlasti v kvartarju, ko se je povečalo mehanično preperevanje skale, sta postali pomembnejši denudacija in erozija tekočih voda.    Kras v Sloveniji, ki v terciarni dobi ni bil pokrit z neprepustnim pokrovom, je imel v takratni vlažnotropski klimi vzpetine v oblikah, ki so značilne za tropski kras. To so griči v obliki kop v španščini jih imenujejo mogote, stožcev ali stogov. Odkar slovenski krasoslovci preučujejo kras tudi na južnem Kitajskem, se za reliefne tipe vse bolj razširja kitajska tropskokraška terminologija, ki pa še ni povsem ustaljena. Reliefu, v katerem se iz skupne osnove dvigajo ločene stolpaste, stogaste ali kopaste vzpetine, pravijo fengcong. Reliefu s samostojno stoječimi stolpastimi, stožčastimi ali kupolastimi vzpetinami, ločenimi z aluvialno ravnino, pravijo fenglin. Blizu skupaj stoječim stolpastim gmotam, visokih do 50 m, pravijo shilin. Visokim stolpastim vzpetinam, ki se dvigajo nad ilovnatimi tlemi, pravijo kamniti gozd. Ker so ponekod ohranjene podtalne kraške oblike, sklepajo, da so nastale zaradi erozije klastičnih sedimentov. V nekaterih se odpirajo vodoravne jame v nadstropjih kot ostanek nekdaj povezanih rovov Ravbar, 2002.    Nobena od teh značilnih oblik se pri nas ni ohranila v tipični obliki. Krajevno najdemo stožčaste ali kopaste vzpetine vzhodno od Pivke in deformirane nizke kamnite stolpe navadno v krednih apnencih na planotah Hrušica, Trnovski gozd, Notranjski Snežnik, kar navaja na sklepanje, da so predvsem litološko pogojene.    Vpliv hladne pleistocenske klime na kras na Slovenskem je znan le delno. Hladno celinsko podnebje je verjetno zaradi zmanjšanja obsega Sredozemskega morja in znižanja njegove gladine za dobrih sto metrov zajelo tudi severozahodno kotanjo Jadranskega morja, kjer so ozemlje. Zaradi nižje temperature in manjšega izhlapevanje je bil odtočni količnik večji.    Po današnjih razmerah v polarnem krasu Corbel, 1857, 1964 lahko predvidevamo, da je bilo na Dinarskem krasu v pleistocenskih ledenih dobah tam, kjer je bila debela sklenjena prst večino leta zmrznjena, zlasti pa na pretrtih dolomitih, več površinskega odtekanja padavinske vode. Ta je ob ponorih na robnem apneniškem ozemlju naplavljala drobir. Ta faza je pustila v današnjem reliefu psevdovršaje, to je vršaju podobne oblike pod vrhnjo pobočno grapo, in manjše podgorske poševne police. Takratna nivalna klima je pospeševala nastajanje vrtač, suhih dolov, večjih kotanj in brezen Gams, 1964c.    Pleistocenske ohladitve so segle globoko v severno Sredozemlje in vzdolž današnjega severnega Jadranskega morja, kjer se je vodna gladina znižala za malo več kot 100 m in umaknila do Kornatov. Na otokih so vse do Kornatov Ambert, 1991 našli sledove močnega mehaničnega krušenja skale, puhlico pa je burja od severa napihala na savudrijski rt v Istri in iz njega je vrh otoka Sušak. Velike sigove kope in stalagmiti v starih primorskih jamah so verjetno nastali v pleistocenskih ledenih dobah, ko je splošni odmik podnebnih pasov proti jugu prestavil poti atlantskih ciklonov čez Sredozemlje in sta več padavin imela tudi severna Afrika in naše primorje.    Skušajmo določiti slovenskemu dinarskemu krasu in krasu v Julijskih Alpah stopnjo v razvoju med začetkom in koncem krasa. Začetek zaznamuje prenikanje padavinske vode v kraško podzemlje in nastajanje kraških kotanj, konec pa prevlado razkritja neprepustne podlage izpod kraških kamnin in obnovo površinske rečne mreže. Tako shemo je v duhu W. M. Davisa povzel tudi J. Cvijić 1893. V našem delu Dinarskega krasa se ponekod res razkrivajo krpe predmezozojskih paleozojskih neprepustnih kamnin nekoliko večje v velikolaščanskem porečju in porečju zgornje Kolpe in Čabranke, a te je razkrilo tektonsko narivanje starejših kamnin na mlajše. Zlasti po zaslugi triasnih, jurskih in krednih prepustnih karbonatnih kamnin, skupno globokih približno devet kilometrov, ima ta del slovenskega krasa značaj mladega krasa.    Po starosti in močni zakraselosti sta kras v Dinaridih in v Julijskih Alpah podobna drugim alpidom po svetu, ki jih je dvignila terciarna tektonika od Pirenejev prek Alp, Karpatskega gorovja, Dinaridov, Kavkaza do Himalaje in naprej proti Tihemu oceanu Kosack, 1952. Zdi se paradoksno, da je kras najbolj kraški v mladem alpidskem reliefu, kjer sta dejavna dva pospeševalca njegovega razvoja - visok vodni odtok in globinski odtok. Obeh teh pogojev ni na najstarejših megaenotah kratonih, kjer je prepustnih karbonatov na površju bistveno manj in še tam so se ohranili, če jih je dolgo varoval neprepustni pokrov.    Na razvojni stopnji razpada sklenjenega krasa je navidezno osamljeni kras v Predalpskem hribovju, v Karavankah in v subpanonski Sloveniji, kjer prevladuje nekraški relief. Do tega stanja pa je privedla tektonika, ki je neprepustno podlago razkosala in dele dvignila ali ugreznila različno visoko oz. globoko, ugreznine pa so zapolnile odkladnine neogenega panonskega morja ali rek, ki so sledile umikajočim se morskim zalivom proti vzhodu in severovzhodu in ponekod fosilizirale pokopani kras.    Na splošno je pri nas fosilnega krasa mnogo manj kot v Srednji in Zahodni Evropi in nasploh v sušni klimi.    Iz doslej povedanega smemo na razvoj reliefa sklepati po njegovih sedanjih oblikah, in sicer1. 	Ravniki nastajajo v višini gladine zajezene kraške vode. Potrebna sta dolgotrajen obstoj gladine in povezano delovanje rečne erozije, podtalne korozije in korozije padavinske vode nasploh. Večji ravniki so na Krasu, Ribniško-Kočevski ravnik in Črnomaljski ravnik. Manjše ravne površine lahko povzroči korozija pod vodoprepustno naplavino na območju ponikanja ponornic. Tako nastajajo ravnice na dnu kraških polj in slepih dolin.2. 	Relief ohranja svoje začetne makrooblike skozi dolga geološka razdobja, če se znižuje v razmerahčistega krasa v izotropnih za izraz glej Šušteršič, 198586 pogojih delovanja korozije padavinske vode. Na strminah se koroziji pridružijo še graviklastični procesi, denudacija in v manj prepustnih kamninah površinska erozija.3. 	Podedovane oblike erozijskega hribovitega reliefa naj bi se po teoretskem pričakovanju delno ohranile v kraškem reliefu, potem ko je bila odstranjena neprepustna krovnina. Pri tanjšanju slednje bi moralo najprej v kraško podlago nasesti dolinsko dno, ki ga sčasoma preoblikujejo ponori. Slediti bi morale pobočne suhe doline s končnimi ponornimi kotanjami in na višjih legah viseče suhe doline. Podobno preoblikovanje naj bi doživele stranske doline vedno krajših pritokov. Take oblike bi pričakovali predvsem v reliefu Krasa, ki naj bi bil prvotno pod odejo eocenskega fliša. Taki izraziti primeri podedovanih oblik na Krasu niso dokazani in jih verjetno ni več. V regionalnem opisu Dinarskega krasa je razlaga, da je sledove takega reliefa zabrisala splošna uravnava, uravnani relief pa so v mlajši geološki dobi deformirale tektonsko nastale vzpetine.4. 	Nastajanje kontaktnega krasa s slepimi dolinami. Primer začetne faze razvoja slepe doline je v podnožju Šibje na Kočevskem, medtem ko je v zreli fazi večina slepih dolin na jugu Brkinov. V končni fazi se slepa dolina preobrazi v suho dolino Paredsko-dansko podolje.
ČLOVEK SPREMINJA KRAS    Trebež po kraško ali človek spreminja polgoli kras v pokriti    Človekovi posegi v kras, opisani v tem poglavju, ne veljajo za ves kras na Slovenskem. Ne veljajo za večje kotanje, kraška polja in uvale ter rečne, suhe in slepe doline z naplavino na dnu in na splošno za kras, ki ga pokriva debela plast prsti, kjer je bilo mogoče orati brez trebljenja kamnov. Na takem krasu je človek ob naselitvi skrčil gozd in pripravil zemljo za obdelovanje tako kot zunaj krasa.    Drugače je s polgolim krasom, ki je bil ob prvi naselitvi primeren samo za pašo, za travnik ali njivo pa so morali odstraniti iz zemlje štrleče kamne. Na naplavnem dnu dolin, kraških polj in uval ter ponekod na ravnikih z debelo plastjo zemlje, zlasti na nizkem Dolenjskem npr. v Dolenjskem podolju in nizkem Notranjskem ter v nizki Beli krajini, so zato večja strnjena naselja najgostejša. V pokrajini Kras so lahko v agrarni dobi ob majhnih površinah z debelo plastjo zemlje zrasla le manjša naselja, v večja so se razvila predvsem zaradi drugačne dejavnosti. Tako je npr. vasi Lokev omogočil razširitev v sedanji obseg cestni promet proti Trstu. Divača je imela boljše polje v široki vrtači Krgunce in vzhodno od vasi v predelu Stirnce, razširitev pa ji je omogočil predvsem železniški promet proti Trstu. Večja vas je bila tudi Kostanjevica na Krasu, ob kateri je bilo večje zemljišče z debelo plastjo zemlje za njive. Tako kot drugje je intenzivnost prilagajanja kraškega zemljišča za obdelovanje upadala z oddaljenostjo od naselbine. Kostanjevico je v krogu obdajal pas z vrtačami, na dnu katerih so bile njive, vmes pa večidel travniki. Na bolj kamnitem zunanjem obodu je bil na ravniku srenjski pašnik za govedo, ki se je razširjal tudi po domala vsem hribovitem bolj kamnitem svetu na severu, kjer so pasli predvsem drobnico. Mlajša naselja so se morala zadovoljiti s krasom brez obsežnejše površine z debelo plastjo zemlje in sklenjenega polja. Tak primer so zaselki in samotne kmetije na Banjšicah, nastali v novem veku. Kmetije so se morale zadovoljiti z majhnimi njivskimi parcelicami nepravilnih oblik sredi bolj kamnite okolice, kjer so zemljo le rezali gl. sl. 181, to je lopatali Gams, 1987c.    V naselbinski strukturi so območja za oranje primernih tal prvotno imela tak pomen kot zunaj krasa rodovitna dna manjših rečnih dolin in kotlin. Na večjih kraških poljih, v uvalah in dolinah vseh vrst so gosta naselitev, pitna voda in boljša prometnost omogočili razrast naselij v gospodarska, upravna, verska in politična središča za širšo okolico. Na kraškem polju so po upravni razdelitvi leta 1996 občinska središča Pivka, Postojna, Logatec, Cerknica, Loška dolina, Bloke, Grosuplje, Dobrepolje, Ribnica, Kočevje, v večji kraški kotanji so po poletju 1998 še sedeži občin Trebnje, Mirna Peč in Loški Potok. Tu so naselja strnjena ob ravni cesti in se ostro ločijo od naselij na razgibanem kraškem površju, kjer prevladujejo razložene vasi z domovi, ki so prilagojeni drobno razčlenjenemu reliefu. Tam je prst plitvejša, točneje, bolj neenakomerne debeline. Kjer jo izkopavajo zaradi gradenj ali kamnolomov, spoznajo, da je niti ni tako malo, a jo prekinjajo na površje ali skoraj do površja štrleči kamni. Ko so na takem polpokritem krasu prvi naseljenci otrebili gozd, je bila krčevina uporabna le za pašo, na večji strmini pa še za to ne.    Tako kot za Dinarski kras v celoti je bilo tudi za slovenski primorski kras do 19. stoletja značilno pašništvo, največ pa so redili ovce. Poleti so drobnico gonili na pašo na visoke dinarske kraške planote, kjer je trava tudi v tem letnem času sveža, pozimi pa na nižine ob morju, z Dolenjega krasa tudi v Furlansko nižino. Sena so pridelali razmeroma malo. Na slabih travnikih so kosili tudi s srpi. Tomaj na Krasu je imel 1827. leta 58  površja prekritega s travniki ali gozdnimi travniki, toda na samo 23,15 ha gozdnih travnikov je bilo kamenje toliko otrebljeno, da so jih lahko v celoti kosili s koso, 163 ha je bilo delno očiščenih in na njih so kosili s koso in s srpom, na 59 ha pa so rezali travo le s srpom. V Divači so imeli tedaj manj gozdnih travnikov, vendar so seno rezali v glavnem s srpi, pozneje pa so na njih pasli. V drugi polovici 19. stol. je bilo na osrednjem Krasu približno 710 površja prekritega s pašniki in v Tomaju na primer je zavzemal hrastov gozd le 6  površja Moritsch, 1969.    Oglejmo si kot tipičen primer Lokev, ki je bila dolgo največja vas na Krasu. Leta 1880 je imela okoli 2000 ovac, ki so jih komunalni pastirji od 30. maja do 13. septembra pasli tudi na Nanosu in pozimi v Brestoviškem dolu ter Furlaniji. Pastirjevo terensko zavetišče je bila iz kamnov zgrajena ovalna hiška, krita s kamnitimi ploščami. Njivsko zemljo so obračali z dvorogeljnikom, vilam podobno rogačo. Sejali so predvsem rž, proso in ajdo. Pred izbruhom peronospore l. 1888 se je ponekod trta vzpenjala po javorjevih, pozneje tudi robidovnih deblih in vejah ob poti proti višjemu griču Klemenci. To je bil čas, ko so vinogradi v pasu med Trstom in Devinom poraščali 20-40  pobočij in so oljke rasle tudi na višjem Krasu Križnar, 1997.    Kjer so hoteli na pravem krasu plitvo in do srednje globoko zemljo orati, so morali odstraniti kamenje do globine lemeža, to je kakih 18 do 22 cm, v času primitivnega lesenega rala manj, za železni plug in traktorsko oranje več. Danes se komaj zavedamo, da so morali kmetovalci večino kraških zemljišč za travnike in njive tako rekoč iztrgati krasu sl. 184. Pa še za krčenje ni bilo dovolj zemlje, saj je bila kmečka posest na primorskem krasu majhna. J. Cvijić 1925, ki je konec 19. stoletja na potovanjih spoznaval razmere na dalmatinskem krasu, piše o kraškem načinu življenja kot o poosebljeni skromnosti. Na Mosorju je v vrtači, manjši od tisoč kvadratnih metrov, naštel 18 lastnikov. Srečeval je žene, ki so na ramenih prenašale jerino in gnoj na njivice.    Ameriški vojak James C. Davis, ki je po drugi svetovni vojni služboval v Trstu, je v arhivih devinske graščine iz 18. in 19. stoletja preučeval življenje družine Žužek iz vasi Slivje, ki se je pozneje preselila v Mavhinje, in ga popisal v knjigi Rise from Want podnaslov v slovenskem prevodu Kmečka družina v strojni dobi, 1986. V letih 1801-1818 se je dvema paroma zakoncev Žužek rodilo skupno 23 otrok, od katerih jih je odraslo le 7, drugi so umrli v mladih letih. V farni kroniki je kot vzrok smrti največkrat navedena griža, avtor knjige pa meni, da so umrli predvsem zaradi podhranjenosti, ki je bila vzrok raznim boleznim.    Že v dobi pašne živinoreje so na ravnicah odbijali iz zemlje štrleče kamne, da so dobili več travne ruše, in z njimi ograjevali vrtače ali njivice. Na katastrski mapi Lokev iz preteklega stoletja je vrisanih kakih sto okroglastih ograd, ki so varovale njivice pred živalmi Gams, 1987b. Vešče oko lahko v mnogih krajih še danes najde nenaravno oblikovane kotanje, v katerih so odkopavali zemljo in jo nosili ali vozili na bližnje njive, da jim na njih ni bilo treba odbijati kamenja.    Hitrost odbijanja kamnov je odvisna od trdnosti in slojevitosti kamnine. Lažje jo je razklati kalati vzdolž vidnih in nevidnih vzporednih lezik. Kamniti odkruški v zemlji še danes pričajo o trebljenju. Na treh nekdanjih njivah ali vinogradih v Kostanjevici na Krasu je teža grušča, pomešanega s prstjo, predstavljala 50,46 in 13  vse teže zemlje Gams, 1987b. Odbito kamenje so odvrgli v brezna, udornice ali ga zmetali na kupe, ki jih ponekod imenujejo gomile. Na pobočjih so ga vgrajevali v škarpe, ki so podpirale višjo sprednjo stran kulturne terase, na ravnem pa v suhe zidove, s katerimi so ograjevali njive, vrtače in druga zemljišča, da so preprečili dostop živine in drobnice s poti, pašnika ali travnika. Suhi ali kraški zidovi so bili enoredni, dvoredni ali dvoredni z vmesno zapolnitvijo iz nametanega drobnejšega grušča. Odbito kamenje so po potrebi vgrajevali v stavbne zidove, v zidove na stiku parcel, v zidove na obeh straneh vaške poti, po kateri so gonili živino na pašo ali z njo vozili na njivo, zravnavali kotanje na cesti, polnili skalne jaške, iz katerih so prej odstranili zemljo, itd.    Na razmeroma gosto poseljenem Divaškem krasu ima tri četrtine v suhe zidove vgrajenih kamnov znake, da so bili odbiti, in to manj od ene desetine na dveh straneh kamna, le petina kamnov takega znaka nima. Po tem se da sklepati, koliko kamnov je prvotno štrlelo iz zemlje, koliko je bilo odbitih prvič in koliko drugič, potem ko se je zemlja usedla. Radinja 1987 meni, da so s škarpami predvsem zavarovali zemljo pred spiranjem zaradi dežja, z ogradami pa pred burjo. Na Divaškem krasu je povprečna gostota suhih zidov 100 mha, najgostejši so na otrebljenem polgolem krasu na njem je 1-3  površine kamnite.    Trebljenje ponekod tudi čiščenje kamnov s pašnikov je pospešil prehod pašne živinoreje v hlevno, na primorskem krasu zlasti od srede 19. stoletja dalje v času povečane prodaje mleka in mesa v rastočem Trstu, ko so potrebovali več travnikov za pridelovanje krme. V Krajni vasi so zato, da bi dobili boljše mleko, travnike celo premestili z debele kisle zemlje na plitvejšo in bolj alkalno, a so morali pašnike najprej otrebiti kamenja. Stari domačini so vedeli, da se z drobnim gruščem, ki v zemlji ostane po trebljenju, izboljša njena kakovost. To lahko razložimo s tem, da so rastline prej prišle do karbonatov in da je postala zemlja toplejša. Trebljenje je do abesinske vojne finančno podpirala tudi italijanska država.    Globljo zemljo kot žitarice potrebujejo južno sadje in oljke, ki pa so redki celo na Dolenjem Krasu. V naselju Prelože blizu Lokve je v ogradi nekdanjega sadnega vrta vzidanega toliko kamna, da ga na 1 m2 vrta pride 728 kg. Za primerjavo v Kostanjevici na Krasu je vzidanega v zid okoli neke opuščene njive 380 kg kamenja na 1 m2 njive. V Krajni vasi na Krasu pa obdaja suhi zid nekdanjo njivsko parcelo v gozdu, v katerem je 158 kg kamenja na m2 parcele Gams et al., 1971, str. 228. Na Hvaru je bilo ugotovljeno največ v zidove vgrajenega kamenja v opuščenih vinogradih na strmem pobočju, ki so jih uredili na pragu 19. stoletja, ko so se zelo povečale cene vina zaradi trtnih bolezni oz. izpada letine drugje po Evropi. Na kvadratni meter vinogradniških parcel pride tu do dve toni kamenja, nekaj manj pri oljčnih nasadih. Nad Punatom na Krku, kjer je v vinogradih mestoma več skal kot zemlje, so merjenja ugotovila med eno in dvema tonama kamenja na m2 Gams, 1987c, 1991b. V nekaterih vaseh se je ohranila večina suhih zidov. V vasi Trebče na Tržaškem je njihova skupna dolžina 62 km. Na 23 km2 obdelovalne površine v okolici Divače je 243 km zidov ali okoli 10 km na en km2 Radinja, 1987. V zadnjih desetletjih so precej tega kamenja že odstranili.    V Sloveniji in zamejski Sloveniji je več kot 30 vasi in zaselkov z imeni Trebnje, Trebče, Trebež, Trebnik, Trebovje in drugimi izpeljankami iz glagola trebiti. Nekateri od njih so dobili ime po trebljenju gozda.    Kdaj so pričeli graditi kraške zidove, ni znano. Če so Rimljani dobivali žito iz Istre, so morali istrski kras ponekod trebiti že tedaj. V angleški pokrajini Yorkshire in ponekod na Irskem, kjer dajejo kraški zidovi pokrajini samosvojo podobo, so jih največ zgradili na začetku novega veka, ko so fevdalno zemljo razdelili med kmete. Ker so zidovi le stranski proizvod melioracije kraške površine, so jih pri nas največ zgradili v času razširjanja njiv in travnikov.    Kraške zidove srečujemo največ na primorski strani Dinarskega krasa, če mislimo s tem na orografsko in ne na hidrografsko razvodje. Ob Soči segajo do Bovškega, ni jih veliko na Idrijskem, so pa pogosti na Hrušici, Nanosu in Banjšicah. Na celinski strani gorovja jih je na Notranjskem manj. Tam so prebivalci kamenje raje zmetali na kupe - groblje, ki jim v Bohinju pravijo kašte. V Posavskih hribih naletimo na kraške zidove le v redkih krajih.    Zadnji čas zidov marsikje ne vzdržujejo več. Ponekod so njihovi ostanki v že starem gozdu in pričajo o nekdanjih travnikih, ki jih je zarasel gozd. Tak primer je tudi med Matavunom in Dol. Ležečami. Zlasti enoredni zidovi zahtevajo stalno vzdrževanje, drugače se rušijo. Mnoge so odstranili pri razširjanju poti in cest za motorni promet. Na območju počasnih premikov fronte med prvo svetovno vojno in v njeni bližini je na Dolenjem Krasu ostalo le malo zidov.    Bolj razširjene kot kraški zidovi so škarpe. Z njimi so njivska pobočja spremenili v terase. Ob nizkem zidu - škarpi, so pod prst zakopali kamenje, ki so ga odstranili z zgornjega dela njive, kjer je zemlje najmanj. Na nagnjenih njivah voda spira zemljo na spodnji rob, tako da se škarpe marsikje podirajo.    Ponekod na Krasu je med starejšimi prebivalci še živ izraz delana dolina. Pomeni vrtačo, ki so jo obdelali oziroma obdelovali. Na dnu vrtače so skopali jamo in vanjo zmetali kamenje, ki so ga odstranili z njenega pobočja, potem ko so iz špranj izgrebli zemljo in ga prekrili z njo. V nekaterih vrtačah so z odbijanjem kamnov razširili ravno skalnato dno in ga nato pokrili z zemljo. S tem so povečali njivico in zgladili pobočje. Iz nekdanje bolj lijakaste vrtače je nastala bolj skledasta. Delana dolina ima ostrejši prehod dna v nižje pobočje in ostrejši prehod zgornjega pobočja v okoliško ravan. V Krajni vasi je bila delana dobra polovica vseh vrtač Gams et al., 1971, čeprav ob suši rastje nad prekritim kamenjem v dnu prej ovene. Če na preveč strmem pobočju vrtače ni bilo mogoče urediti vozne poti, dna niso obdelali ali pa so vanjo zmetali kamne iz okolice.    Kjer so zemljo na pobočju pri oranju prelagali le navzdol, so še pospešili njeno kopičenje na spodnjem robu, kamor jo že tako spirajo nalivi in nanaša burja. Na Otlici v Trnovskem gozdu je zemljo na vrh njive prevažal z živino in prenašal s košem zadnji kmet še v šestdesetih letih preteklega stoletja. Namesto da bi na njivi, na kateri je erozija znižala prst, trebili rastoče kamenje, so ponekod nasipali zemljo, ki so jo nastrgali više na pobočju. Najbolj kamnita zemljišča z najvišjimi štrlečimi kamni so na Dolenjskem navadno nad vinogradi in njivami ter med njivami v terasah na pobočju.    Lastniki so imeli nekdaj ime za vsako vrtačo in mnoga izhajajo iz različne rabe. Veliko jih je zapisanih na topografskih kartah v merilu 1  5.000. Žal so mnoga ta imena pozabljena. Kot primer navajamo nekaj imen iz Zgornje Slivne nad Vačami v Posavskem hribovju Dolga dolina, Gledanca, Rjava dolina, Spodnji in Zgornji Kovačevc in Kalerca. Bozdnate vrtače so tam največkrat imenovali po živalih Risnica, Lisičja dolina, Medvedja dolina, Medveščak itd.    Kjer danes ob obdelovalnih površinah ni suhih zidov, še ni rečeno, da z njih ni bilo treba čistiti kamenja. Z naraščanjem prebivalstva in potrebe po krmi za živali in hrani za ljudi so v zadnji fazi melioracij začeli odstranjevati tudi groblje in suhe zidove, da so povečali travnato ali njivsko površino. Ponekod so kamenje z bližnjih grobelj, iz zidov in s kupov zmetali na en sam kup in ga obzidali z ene, dveh ali treh strani. Pri kraju Lokvica na Krasu je bilo na nekem takem kupu okoli 1.500 ton kamenja, v sosednjem pa malo čez tisoč ton.    Na Krasu so del pri trebljenju odbitih kamnov, zlasti ploščatih, uporabili tudi za gradnjo začasnega zavetišča za ljudi, ki so se mudili na parceli. V kotu visokega zidu na meji travnika ali pašnika so prizidali zidova, tako da je nastalo majhno pravokotno stojišče, in ga pokrili z vejami ali redkeje s tramiči. Pod tako streho je našel pastir zavetje pred dežjem ali burjo. Na Tržaškem Krasu je bilo takih zavetišč nekdaj precej. Stavbarsko so še bolj zanimive t. i. poljske hiške, oglate do okroglaste zgradbe iz ploščatega apnenca, z nizkim vhodom in navadno kupolasto streho. Arheologi po svetu in pri nas iščejo v njih začetne oblike zidanih hiš v davni preteklosti. Več deset takih hišk je bilo v okolici Trebč, a so ostale le še redke. Do nedavna se jih je nekaj ohranilo v okolici Komna.    Iz podobnih hišk so se v južni italijanski pokrajini Murghe razvile okroglaste, v notranjosti ometane kamnite zgradbe z visoko kupolo. Imenujejo jih trulli in so kot turistična znamenitost simbol vse pokrajine. V nekaterih vaseh v njih še vedno bivajo ljudje. Podobne, a neometane zgradbe, ki so zavetje pred soncem in dežjem med delom na oddaljeni parceli, na Hvaru imenujejo trim. Trimom podobne neometane zgradbe v pokrajini Murghe uporabljajo za shrambe. Ponekod so pri gradnji debelih zidov pustili pri tleh luknjo z obzidanim vhodom za živali ali za spravilo živil, da so poleti med delom na polju ostala hladna.    Dolga stoletja so naši predniki na krasu trebili kamne z macolo, zagozdo in drogom, največ po končanih poljskih opravilih, v pozni jeseni, pozimi in zgodaj spomladi. Večje trdne skale so pustiti na površju in so se jim pri oranju izogibali. Uporaba smodnika je pospešila globlje in temeljitejše trebljenje. Po prvi svetovni vojni je trebljenje krasa pešalo in po drugi vojni so se ga lotili le zelo redki posamezniki.    Kjer je bila med prvo svetovno vojno italijansko-avstrijska fronta na Dolenjem Krasu dalj časa, so kamenitost površja zmanjšale mine, posebno potem, ko je italijanska stran izumila take, ki so eksplodirale globlje pod površjem in razpršile kamenje po sovražnikovih vojakih. Na travnikih in pašnikih okoli Kostanjevice na Krasu je ostalo po tej vojni komaj še nekaj odstotkov kamnitega oziroma polgolega krasa. V zaledju so vojaki s kamni iz suhih zidov gradili ceste in stavbe. Bliže fronti so v globljih vrtačah na stiku dna s pobočjem zgradili predore kaverne za zaščito pred topniškim obstreljevanjem. V Lojzovi jami v Brestoviškem dolu so v plitvem breznu postavili cel dom glej sl. 210.    Po drugi svetovni vojni se je začelo strojno trebljenje z buldožerji. Na posebno vozilo pritrjeno pnevmatsko kladivo razbija kamenje, buldožer pa s kovinsko žlico postrga drobnejše skale na površju. Z mednarodno in lokalno finančno pomočjo podprto strojno trebljenje se je s Krasa razširilo na dolenjski kras in drugam, tudi po osamljenem krasu Slovenije. V trebanjskem delu Suhe krajine so do l. 1990 pri čiščenju 2.100 ha zemljišča odstranili čez 41.000 m3 kamenja ali 19,7 m3ha oz. okoli 5 tonha.    Škoda, da trebljenje ni bilo kartografsko dokumentirano. Spomin med ljudmi zbledi, ostaja po spremenjena pokrajina, katere prvotno stanje bo vedno teže rekonstruirati. Vsaj ponekod bi morali ohraniti za vzorec neotrebljenega oziroma naravnega polgolega krasa.    V šestdesetih letih preteklega stol. so pri strojnem kopanju jarkov za vodovode in polaganje raznih kablov ugotovili v dnu vrtač in ponekod na ravnem več metrov debelo plast jerine, jo odkopali z buldožerjem in s pomočjo kamionov prepeljali in razsuli po bližnjih vrtih, njivah ali travnikih s tem so povečali rodovitnost, zmanjšali sušnost in odstranili potrebo po odbijanju kamnov Gams, 1991b. Tudi to delo se je začelo na Krasu in se razširilo po Dolenjski, le da so tam predvsem strojno trebili površinsko kamenje in manj navažali zemljo. Povsod jo dovažajo na vrtne grede.Od kraške pustinje in gmajne do gozdnate pokrajine    Po starejšem gozdarskem pojmovanju je kras gola, kamnita pokrajina brez gozda. Tako pojmovanje je nastalo do srede 19. stoletja skupno z geomorfološkim terminom kras.    Primorska je bila sredi preteklega stoletja, če prezremo visokogorski kras, med najbolj golimi avstroogrskimi pokrajinami. To ni nič čudnega, saj je bila edina v sredozemskem območju, kjer je deforestacija star in splošen pojav. V tem pasu so kraške pokrajine ogolele od Španije do Bližnjega vzhoda, od južne Evrope do severne Afrike. Vzroki za to so zgodovinski in klimatski. Naselitev je stara in gosta, zato je bila potreba po pašnikih in obdelovalni zemlji velika. Poleti, ko rastlina potrebuje največ moče, je suša. Drevje na vodoprepustni podlagi je zato blizu eksistenčnega minimuma. Tako deforestirano zemljišče se samo od sebe teže zaraste, zlasti ker med nalivi dež spira prst. Zato je primorska stran Dinarskega krasa bolj gola kot celinska gozdarji so tako nekoč Dinarski kras omejevali na porečje Jadrana gl. Krš Jugoslavije, Split, 1967. Proti morski obali so v srednjem veku gnali črede na pašo tudi iz gorate notranjosti, kjer trava v zimski polovici leta ne raste.    Vzroke, da je primorski kras gol, kaj radi poenostavljamo s trditvijo, da so nekdaj sekali gozdove samo zaradi prodaje hrastovih hlodov za pilote, potrebne za gradnjo beneških hiš, in lesa za beneške ladje. Vendar je to le delni vzrok za deforestacijo v poznem srednjem in novem veku. Proces deforestacije je starejši in sega po Gušiću, 1957 že v ilirsko dobo. Pozneje so se krajevno in časovno menjavale dobe deforestacije in ponovnega zaraščanja z gozdom. Precej gozda na ugodnejših ravninah in bližnjih pobočjih so izsekali že Rimljani. Novi priseljenci Slovani, ki so asimilirali grška, ilirska, keltska in romanska pastirska ljudstva, so v Dalmaciji že v 13. stoletju prišli v spore za pašnike z obalnimi mesti. Iz tega stoletja so znane tudi prve mestne odredbe o omejitvi prodaje drv. Dubrovnik je prodajo drv tujcem prepovedal 1319. leta, Split leta 1305 sečnjo na Braču in leta 1312 na Uljanu. Še v poznem srednjem veku in v začetku novega je bilo na Dinarskem krasu več velikih sklenjenih gozdnatih območij, ki so jih nato postopoma razredčili Gušić, 1969.    Naravna obnova gozda je bila zaradi degradacije prsti vedno težja. M. Bolica je l. 1614 opisal črnogorski Lovčen, najvišji vrh v stari Črni gori, kot gozdnato goro. Ime Črna gora izhaja iz besede crnogorica, to je temnega iglastega gozda Gušić, 1957. Še v prvih letih po drugi svetovni vojni so gorato pokrajino, kot se je videla z Lovčena, primerjali z lunino površino. Zdaj je zaradi grmovja in nizkega drevja spet bolj zelena.    Slovenski kras je bil že zelo gol v Valvazorjevih časih. Na podobah v njegovi Slavi Vojvodine kranjske poraščajo pobočja Javornikov nad Jamskim zalivom in gradom Karlovico na robu Cerkniškega jezera le redka drevesa, danes jih pokrivajo temni gozdovi. Na Valvazorjevih litografijah so na primer goli hrib Sovič nad Postojno, grajski hrib nad Senožečam idr., na sliki v Schraffenratovem vodniku po Postojnski jami iz leta 1838 je pobočje nad vhodom v jamo, med starimi ljudmi imenovano Solnice, povsem golo.    T. Gruber 1781 je na svojem potovanju po okolici Cerkniškega polja videl na petih mestih požare gozda in grmičevja, sledove gozdnih požarov pa je našel tudi v Rakovem Škocjanu. Zaradi njih je zgorela tudi žaga pri Velikem naravnem mostu. O poti iz Postojne proti Krasu pravi Visoka apneniška gorovja so tu v glavnem gola preostanke gozdov je na njih komaj še najti. Kjer so jih posekali, ne vidiš naokoli nič drugega kot siromašno grmičevje, ki se težko prehrani med skalnimi razpokami. Kamnite puste lege ”Befilde” so tem obsežnejše, čim bliže morju je apneniško gorovje.    Slovenski primorski kras je bil verjetno najbolj gol v 18. in na začetku 19. stoletja, ko je bil agrarni pritisk najhujši, saj se je prebivalstvo množilo vse do konca preteklega stoletja, kmetijska tehnika pa ni dovoljevala večjega pridelka in obdelovalne zemlje niso mogli razširjati. Beneški gozdarski predpis o poseki in obvezni obnovi gozdov iz leta 1778 zato ni veliko koristil. Še leta 1891 opisuje Czoernig Dolenji Kras, to je Goriški, kako mu med vožnjo z železnico drsi pogled na obe strani vagona čez golo in pusto pokrajino, ki se je ohranila v svoji brezupni podobi v tako civilizirani Evropi. Na obeh straneh vagona opazuješ valovito pokrajino, ki je oropana vse vegetacije, tu in tam prekinjeno z lijakastimi kotanjami, razpokami, špranjami in luknjami. Povsod jo prekriva kamen, na daleč se vlečejo kamnite razpoke in med njimi so nešteti, zaradi preperevanja razpadli kamni. Nobeno polje, noben travnik, noben gozd ne razveseljuje oči na tej ravninski progi, in ko vlak napreduje, se vedno na novo obnavlja ista žalostna podoba. Po Czoernigu 1891 zavzemajo na Krasu pašniki polovico površine, primerne za obdelovanje.    Kako požar poveča spiranje prsti, vidimo še danes na svežih pogoriščih. V gozdu zadržujejo korenine prst nad marsikatero špranjo. Po poseku in strohnjenju korenin se špranje zapolnijo ali pa voda površinsko odplakne prst. Ko posekajo gozd, se humus pod vplivom sončnih žarkov hitreje razkraja. Ker sonce bolj segreje prst, nastanejo v rjavih pokarbonatnih tleh cambisolu razpoke. Čeprav smo se navadili govoriti o kraški ilovici, gre bolj za glino kot ilovico, saj je pod vrhnjim A-horizontom navadno 35-65  glinenih delcev. Zato je suha zemlja, naj bo rdeče ali rjavordeče barve, ob suši grudasta in trda. V nastale razpoke voda spira vrhnjo plast, zlasti najbolj drobne delce. V B-horizontu so ugotovili precej več gline kot v A-horizontu Sušin, 1968, 1972. Zlasti strme vinograde površinsko spiranje prsti po nalivih počasi spreminja v prave kamnite pustinje. Na udarnih mestih burje na primorskem krasu je prst odnašal tudi veter, če zemljišča ni zaraščala ruša.    Kako hitro poteka kraška erozija prsti, je sporno vprašanje. A. Hrovat 1953, ki je podrobno opisal erozijo na dolenjskih njivah in vinogradih, je med drugim zapisal Kajti dejstvo je, da se z obdelovanjem pospešuje izpiranje, da kmet na kraškem svetu s težkim delom za preživljanje sebe in svoje družine obenem izpodkopava eksistenčno možnost svojim naslednikom. Po Hrovatu je Dolenjska na poti, ki jo je že prehodil primorski kras - na poti v kamnito puščavo.    Hrovat je v svoji knjigi objavil fotografiji njive pod hribom Lisec, slikani v časovnem razmaku, in na tej osnovi trdil, da se je tam prst zniževala v povprečju za 1 cm na leto. Pisec te knjige na fotografiranem delu iste njive 20 let pozneje ni ugotovil nobene spremembe. Hrovatova ocena drži morda za prvo stopnjo deforestacije. Če bi bila resnična, bi površina zemlje v sto letih upadla za meter.    Vprašanja erozije prsti smo se lotili drugače. Kompakten apnenec ima na stiku s prstjo gladko površino. Površje je lahko vegasto, kamen šilast ali oblikovan drugače, toda površina je gladka. Iz zemlje štrleče kamenje pa ima razpokano, špranjasto in robato površino. Vešče oko razpozna, ali je površina kamna nastala v prsti ali nad njo, četudi je od znižanja prsti minilo več stoletij. Na številnih kamnih, ki štrlijo na površje in imajo zaradi nekdanje podtalne lege gladko površino, se še pozna, da so bili na vrhu odbiti. Če so bili odbiti na travniku, kaže višina gladke površine nad zemljo debelino erodirane prsti. Če je bilo kamenje odbito na njivi za oranje, je treba dodati še tisto globino pod prstjo, v kateri je bil kamen odbit.        Te preučitve so pokazale veliko razliko v znižanju prsti. Na zložnih travniških zemljiščih štrli odbito kamenje običajno le 8-15 cm iz zemlje in tolikšna je torej erozija. Na veliko večjo erozijo kažejo samotarji, zlasti v nekdanjih vinogradih in na pobočjih nad njivami. Izjemna višina, do enega metra in več, odstranjene prsti je v obliki manjših, domnevno litološko pogojenih pasovih npr. v okolici nekdanje smodnišnice JV od Sežane, vzrok pa je neznan.    Na podlagi tega spoznanja iz tal štrleče kamne z gladko površino štejemo za priče človekovega posega v času, ko je beseda trebiti pomenila predvsem odstranjevanje gozda. V več tisočletij daljni preteklosti so se redki nestalni naseljenci selili za požganimi gozdovi, saj je na pepelu zrasla boljša krma za živino. V dolgi dobi stalne naselitve, ki je sledila, je bil gozd človeku sovražnik, proti kateremu se je pred iznajdbo kovinskih sekir lahko boril le z ognjem. S požiganjem in oddaljevanjem gozdnega roba od svojih bivališč je zmanjšal nevarnost nenadnih vpadov zveri, tatov, roparjev, sovražnih hord in gozdnih požarov, ki jih je zanetila strela. S požigom gozda je v oddaljenih krajih uvajal nove laze za pašo. Lazinanje se je na Dinarskem krasu najdlje ohranilo v kraški Hercegovini in Črni gori, kjer je spremembo zelenih gozdnatih pobočij v kamnito goličavo konec preteklega stoletja opazoval in pozneje opisal B. Gušić 1957, 1963. Tam se je med ljudstvom ohranil star rek, da gre gre gre gre nego gre gre dole, kar je smiselno prevesti v gozdovi gorijo grše zgoraj, kakor gorijo spodaj dialektično namreč gora pomen gozd in goro od tod ime crnogorica, in ki pove, da se gozdni požar razširi do vrha od vseh stani če ni močnega vetra. Zato so bili tudi na Slovenskem griči in hribi najbolj goli do nedavna na vrhu.    Gozdni požar je posebno usoden za kras, saj močno pospeši erozijo prsti, ki jo voda odnaša ne samo po površju kot na nekrasu, marveč tudi v tla. Ko po pogostih požarih zgorijo in nato sprhnijo korenine, nastanejo luknje, skozi katere dež spira prst v skalno podlago. Zaradi razkroja korenin, zlasti drevesnih, površina zemlje upade za precej centimetrov oziroma se za toliko zvišajo gladke površine na višjih kamnih. Najviše segajo gladke površine na čokatih, na vrhu bolj ravnih kamnih, na katerih se v gostem gozdu nabere precej debelejša odeja humusa iz odpadlega listja kot v nižji okolici.    Drugo obdobje odkrivanja kamnov sega v halštatsko železno dobo, ko so bili nenavadno gosto poseljeni primorski kras, nizki dolenjski kras in ponekod tudi Notranjska Arheološka najdišča, 1975. V dobi, ko železove rude niso pridobivali iz rudniških rovov, je bila ta limonit v obliki železovih konkrecij dosegljiva le v debeli rdečkasti ilovici. Ilovnate kupe in vmes kamne z gladko površino še lahko najdemo v gozdovih, zlasti v Suhi krajini v zaledju železarske zgornje Krške doline.    Kamni z razkritimi gladkimi površinami v ruševinah antičnih gradišč bodo, tako upamo, lahko vir novih spoznanj o lokalni zgodovini.    Opise kamnitega površja Krasa lahko delno podkrepimo s podatki katastra o zemljiških kategorijah. Pokrajina Kras nikoli v preteklosti ni bila pod eno upravno enoto in je tudi zdaj deljena med dve državi, zato je zanjo po katastrskih podatkih skoraj nemogoče ugotoviti natančnejši razvoj zemljiških kategorij za zadnji dve stoletji.    Po jožefinskem katastru je bilo l. 1785 v obsegu davčne uprave Sežana 6,1  njiv, 7,1  njiv s tratami, 24,4  travnikov, 6,7  travnikov z gozdom, 45,3  pašnikov, 2,6  pašnikov z gozdnim drevjem, 0  visokega gozda, 7,3  nizkega gozda po knjigi Zgodovina agrarnih panog, 1974, gl. tudi Gams, 1994. Zdaj zavzema gozd na Krasu približno polovico površja.    V času Ilirskih provinc so Francozi v Hrvaško primorje prenašali svoje izkušnje s pogozdovanjem v pokrajini Gascogne. Sprejeli so potrebne predpise, niso pa se več utegnili lotiti pogozdovanja. Z načrtnejšo pogozditvijo so začeli Avstrijci, ko so načrtovali gradnjo južne železnice. Gozd naj bi namreč zmanjšal nevarnost prevračanja vagonov zaradi burje. Prava ironija pa je, da so ob koncu 19. stoletja parne lokomotive na Krasu povzročile največ požarov v naravi, zdaj pa jih povzročajo električne lokomotive z iskrenjem pri zaviranju.    Za načrtno pogozdovanje ima posebne zasluge izumitelj ladijskega vijaka Josip Resel, ki je bil leta 1821 premeščen v Trst. Prvi uspešen poskus pogozditve kraške goljave s črnim borom Pinus nigra je Kozlerjev gozd pri Bazovici, pogozden leta 1858. Dokazal je, da Kras po naravi ni negozdnata pokrajina in ga je torej mogoče obnoviti.    V preteklem stoletju se je kolo zgodovine dokončno obrnilo v prid pogozdovanju. Prej so bili gozdnogojitveni predpisi in uredbe o varovanju gozda zaradi agrarnega pritiska neuspešni. Mesto Trst je predpise izdajalo že vse od leta 1150. Leta 1771 je dežela Kranjska izdala Gozdni red za vojvodino Kranjsko, ki je vseboval gozdnovarovalne in gozdnogojitvene predpise s prvenstvenim namenom, da se izboljša dobava lesa fužinam. Trst je sprejel zakon o pogozdovanju krasa l. 1881, Goriška 1883 in Kranjska 1885 Gozd na krasu –, 1963.    Gozdarji so sprva poskušali pogozdovati z raznimi vrstami dreves, na koncu je kot najprimernejše postalo črni bor. Sadike zanj so pripeljali iz drevesnic v severnejših delih Avstrije, saj črni bor na Krasu ni avtohtono drevo. Večino sredstev je prispevala država. Od popisanih kraških goličav so pogozdili zlasti srenjske pašnike, na katerih je že tedaj zamirala srenjska paša. Sežanski Kras je bil tedaj pod postojnsko gozdno upravo, ki je zapustila arhivske podatke. Od 3.888 ha zemljišč, izbranih za pogozditev, so do leta 1911 pogozdili 2.657 ha in porabili 26 milijonov sadik, za podsevek in vmesno saditev pa še 76.000 žlahtnejših drevesnih vrst in 32.349 centov semen. Pri obeh delih, saditvi in sejanju, je prevladoval črni bor 91,5 . Sodelovalo je 56.835 ljudi. Stroški ogozditve so po oceni znašali 14,000.000 SIT na 1 ha preračunano po vrednosti 1 SIT iz leta 1992. Ker je bila tako široko zastavljena akcija pionirska, je postala ogledna za gozdarje iz mnogih evropskih dežel Udovič, 1993, Gams, 1997.    Pogozdovanje je zavrla prva svetovna vojna. Na goriškem Krasu je fronta uničila veliko gozdov. Pod italijansko okupacijo med obema svetovnima vojnama je pogozdovanje napredovalo počasi, leta 1945 so ugotovili okoli sedem do osem tisoč hektarov gozda črnega bora, čeprav so dotlej pogozdili približno 10.000 ha zemljišč. Po drugi svetovni vojni so se gozdovi črnega bora povečali, deloma s pogozdovanjem, okoli 4.000 ha gozdov je bilo izpopolnjenih, tako da so v 50. letih prejšnjega stoletja računali na okoli 17.000 ha pogozdenih zemljišč.    V čistih borovih sestojih je iz odpadlih iglic nastala doslej do nekaj centimetrov debela humozna kisla odeja. Bori so torej izpolnili prvotni načrt obnove prsti. Ker pa so bolj podvrženi požarom in je borovina izgubila ceno, so ostareli čisti nasadi postali gospodarski in naravovarstveni problem Gams, 1997a.    Natančnejši razvoj spreminjanja kmetijske rabe tal otežujeta spreminjanje kategorij, v katere je statistika zajemala kulturne površine, in spreminjanje popisnih okolišev. Poglejmo si primer sežanskega političnega okraja oz. občine kot tipičnega predstavnika Krasa. Podatki za leto 1860 so povzeti po Valenčiču Vrste zemljišča, v knjigi Razvoj agrarnih panog, izdala SAZU, Ljubljana 1970, str. 140-141, za leto 1954 za občino Sežana po Krajevnem leksikonu LRS. Žal so se meje upravnih enot vmes spreminjale. Vrednosti so v odstotkih, kategorije pa poimenovane po virih.        Na primorskem krasu je v srednjem in na začetku novega veka na delu njiv, travnikov in pašnikov raslo redko drevje. Z ekološkega stališča je takšna poraščenost primerna, saj sonce zaradi sence zemljo manj izsuši, v današnji statistiki pa je ne najdemo več. In to je škoda, čeprav je suše zaradi zmanjšane vetrovnosti, kar je posledica večje poraščenosti z gozdom, manj.    Primerjamo v luči statističnega letopisa za leto 1971 podatke o kmetijski rabi zemljišč v takratnih desetih kraških ali pretežno kraških občinah, s slovenskim povprečjem. Pri tem moramo upoštevati, da je po drugi svetovni vojni katastrska služba zamujala z vpisi sprememb.    Koliko je še upravičeno prvotno ljudsko pojmovanje, da je kras kamnita pustinja Če naj bi ta predstavljala zemljiško kategorijo nerodovitna tla, imajo te občine, ki ne segajo v visokogorski kras, celo manj nerodovitnih tal 5,85 , kot je slovensko poprečje 6,47 . In koliko še drži nekdanja gozdarska predstava, da je kras brezgozdnata pokrajina V omenjenih občinah je 50,84  gozda, slovensko poprečje pa je 48,04 . Primorski Kras ga ima seveda še vedno manj sežanska občina 39 , a več kot na primer občina Metlika 25,42 . S predstavo, da je kras bolj kamnit in da je zato njiv manj, se ujema podatek, da je v teh občinah njiv in vrtov 8,95 , v Sloveniji kot celoti pa 13,53 odstotka. Trdimo, da na krasu gozdno drevje dobro uspeva, ker lahko seže s svojimi koreninami globoko v tla. To pa ne drži za sadno drevje. Na krasu je sadovnjakov manj 0,62 , kot je slovensko povprečje 1,83 . Skladen s trditvijo, da je kraško površje bolj kamnito, je podatek, da je na njem travnikov manj 13,78 , slovensko poprečje 15,65 , pašnikov pa več 18,78  proti 13,32  v Sloveniji kot celoti. Največ pašnikov je na primorskem krasu občina Sežana 46,04 , vendar je marsikateri že na prehodu v manj vreden gozd in na njem tudi ne pasejo več. Na Krasu pravijo takim na pol zaraslim pašnikom gmajna. Žal pogrešamo podatke statistične službe, koliko zemljišč je opuščenih. V tem bi kraško področje najbrž prednjačilo v Sloveniji, zlasti po opuščenih pašnikih in njivah.    Zadnjih sto let povsod po slovenskem krasu opuščajo njive in širijo gozdove na pašnike in slabše travnike. Vendar je izhodišče teh sprememb na primorskem krasu, kjer je bilo prej manj gozdov, precej drugačno kot v celinski Sloveniji.    Delež gozda se je v obdobju 1896-1938 povečal v okraju Sežana od 7,3 na 33,3 , v okraju Kočevje pa od 34,4 na 42,4 . Sredi predpreteklega stoletja, ko so gozdovi poraščali približno dve petini slovenske zemlje, kraško območje v notranji Sloveniji ni bistveno odstopalo. Še leta 1938 je zavzemal gozd v tedanji Dravski banovini 45,4 , v okraju Kočevje pa 24,4 . Izselitev Kočevarjev po drugi svetovni vojni je pospešila rast gozdnih površin, tako da zdaj na Kočevskem te neuradno zavzemajo že 910 površja. Po katastrskih podatkih se je od leta 1860 do 1971 odstotek gozda na sežanskem in kočevskem območju ta niso več ista povečeval takole    	1860	1938	1971	v 	v 	v Sežana	39,3	14,1	39,11Kočevje	32,2	24,4	59,48Slovenija	pribl. 25	17,58	48,04    Pogozdovanja zdaj ni več in gozdovi so se začeli razširjati sami s pelodom. Nekdanje pašnike zaraščata grmovje in nizko drevje in gmajna že daje tipično podobo nekdanji kamniti pustinji - Krasu.    Največjo zaslugo za to spremembo lahko pripišemo kmetijski politiki. Na Goriškem, Gradiščanskem in v Istri je bilo kmetijskega prebivalstva 1771. leta 90 , 1880. 84  in 1910. v Primorju 70 .    Upadanje deleža kmetijskega prebivalstva po okrajih po drugi svetovni vojni	OkrajLeto	Gorica	Koper	Sežana1948	58	47	671953	46	40	561961	35	31	38        Nekdanje pašnike oziroma gmajne na Primorskem zaraščajo drevesne vrste hrast puhavec, mali jesen, črni gaber, pravi kostanj, črni trn, trdoleska, krhljika, črni hrast, rašeljika, graden itd.    Zastopanost drevesnih vrst na primorskem krasu ne odseva več naravnih razmer. Na začetku holocena je prevladoval mešan listopadni gozd. Pred 4000 leti oz. 2000 leti pr. n. št. so se menjavali bukev, hrast in leska, pred 4700 leti sta se prvič pojavila pelod trte in žit, pred 3700 leti so zaradi prevlade negozda med trosi prevladali travinje in kulturne rastline Šercelj, 1996. Čisti hrastovi nasadi so domnevno antropogeni, nastali v času prodaje hrastovine za ladje in pilote. Črni bor je, kot rečeno, človek bistveno razširil v času pogozdovanja pred slabim poldrugim stoletjem. Okoli naselij so kmetje nekoč za vejnike, to je drevesa, ki so jih oklestili za živinsko krmo, izkoriščali jesen, lipo, gaber, pravi kostanj, javor, hrast, bukev, brest in vrbo. Gmajn, tj. z grmovjem na pol zaraščene pašnike, ne kosijo več in jih le delno popasejo. Visoka trava preraste tudi golo kamenje in tako je Kras izgubil svoj tipični videz, po katerem je postal znan v svetu in kakršnega mu delno še vedno pripisuje tuja literatura.    V agrarni dobi so kmetje na krasu v razgibanem reliefu in pestri geološki sestavi ravnine in debele plasti zemlje namenili za njive ne glede na kamninsko podlago, dolomitna pobočja za travnike, apneniška pobočja na zložnejših legah in v manj kamnitem svetu za pašnike, strmejša in bolj kamnita pa za gozd. Na splošno je bil svet na dolomitu bolj kmetijsko izrabljen kot na apnencu. Po agrarni dobi so na pobočjih opuščali pašnike najprej na apnencu, te je prerasel gozd, nato pa tudi na dolomitu. O tem govori spodnja preglednica, ki pa zajema samo krajše razdobje dolgega procesa. Vse vrste dolomitov zavzemajo 12  države, od tega dolomiti triasne starosti, ki so najbolj krušljivi, 86 . Razlika v opuščanju obdelave med apneniškimi in dolomitnimi zemljišči je bila v letih 1953-1987 naslednja Gabrovec, 1995 v         Podatki iz preglednice so povzeti po uradnih katastrskih podatkih, ki pa so zastareli. To velja zlasti za gozdne površine, ki so se po l. 1987 še naprej hitro širile, tako da popravljena uradna statistika za leto 1993 navaja za Slovenijo že 56,5  gozda.    Gozd se je v visokem dinarskem krasu znatno bolj razširil kot na nizkem. Žal ni na razpolago najnovejših podatkov. Statistični letopis Slovenije iz leta 1955 navaja za občine dinarskega krasa po stanju l. 1993 v mejah izpred l. 1995 naslednje stanje nekaj več nekraških zemljišč imata občini Sežana in Postojna        Starejši Kraševci vedo, da so zadnji čas poletne suše manj hude. Grozdje so trgali nekoč okoli 23. septembra, zdaj pa šele sredi oktobra. Manj je tudi burje. Te spremembe najbrž niso samo posledica splošnih podnebnih nihanj in drugačnih sort vinske trte, namreč so nastale tudi zaradi večje zasenčenosti kraških tal in zmanjšanja vetrovnosti pri tleh. Tla so med drevjem bolj vlažna in hladna.    Če bo proces zaraščanja primorskega krasa potekal enako hitro še več desetletij, ne bo več take razlike med njim in visokimi dinarskimi kraškimi planotami, kjer ponekod, zlasti na Kočevskem, gozd zarašča že devet desetin površja. Primorski kras je na poti, da bo postal sinonim za gozdnato pokrajino. Na Dinarskem krasu zunaj Slovenije pa bo za to potrebno še precej časa.Kraški turizem - želje in resničnost    Med kraškimi turističnimi znamenitostmi so bile jame vedno na prvem mestu. Kot vsepovsod po svetu so bile deležne večjega obiska tiste, mimo katerih so vodile pomembne prometne poti. Vilenico, našo najstarejšo turistično jamo, so obiskovali potniki, ki so v Trstu čakali na ladijsko zvezo, in potniki, ki so potovali po cesarski cesti za Trst. Pred uvedbo železnice so potniki na Pivki obiskovali Žegnano jamo pri Orehku. Sredi 19. stoletja je železnica prevrednotila turistično vrednost jam. V prometno zatišje sta bili pahnjeni Žegnana jama in Vilenica, v ospredje je stopila Postojnska jama, zakaj mimo Postojne vodi južna železnica. Slava in uspeh Postojnske jame sta marsikaterega turističnega delavca premamila, da je zasilno opremil domačo jamo, o kateri je menil, da po lepoti ne zaostaja veliko za Postojnsko. Tako so za turizem opremili Otoško jamo in nekatere jame kot dopolnilo domačega turizma. Za razvijajoči se blejski turizem so odprli Jamo pod Babjim zobom, v katero vodijo obiskovalce vodniki iz bližnje vasi Kupljenik.    Edina jama, ki je bila blizu nekdanjih tovornih in poštnih poti in železniške postaje in ki je tudi v moderni dobi blizu avtocestne povezave med Srednjo Evropo in Sredozemljem, je Postojnska jama. Ko se danes hvalimo z njenim turističnim in ekonomskim uspehom, radi pozabljamo, da je bil njen obisk do praga minulega stoletja tako majhen, da je komaj kril stroške vzdrževanja Savnik, 19581960, 1968, Šibenik, 1968. V času italijanske uprave je bila kot najbolj znana kraška jama v državi tako rekoč državna ustanova. K vse večjemu obisku so prispevali znatni popusti na železnici, prirejanje koncertov v Koncertni dvorani in povezava stare jame s Pivko jamo in Črno jamo z novimi predori s skupno dolžino 1,5 km. Ob silovitem povečanju turizma po drugi svetovni vojni je slava Postojnske jame privabljala vedno več obiskovalcev, v osemdesetih letih jih je bilo že več kot 900.000 na leto, medtem ko je obisk v drugih turističnih jamah stagniral. Povečeval pa se je le obisk tujcev, slovenskih turistov je bilo vedno manj. Čeprav so bile Škocjanske jame, Vilenica in Planinska jama več let pod isto upravo, niso doživele turističnega razcveta. Le Škocjanske jame so pod skupno upravo dobile elektrifikacijo.    V petdesetih letih minulega stoletja so postali jamarska društva in klubi ter turistična društva nosilci vključevanja novih jam v turizem. Turistično društvo Loške doline je leta 1953 odprlo za turizem vhodni del Križne jame. Ker jama leži daleč od najbližjih naselij Loža in Bloške police, ni bilo na razpolago vodnika, ta je šele od l. 1999 na razpolago v poldrugi kilometer oddaljeni Bloški polici. Iz istega razloga je bil ohromljen tudi obisk Hude luknje, ki so jo po drugi svetovni vojni trikrat slavnostno odprli za turizem, a je obisk vsakokrat kmalu zamrl. V devetdesetih letih so ga ob koncu tedna oživili velenjski jamarji. Sežanski jamarski klub pozneje društvo je ponovno uredil poti po Vilenici, jo zasilno elektrificiral in leta 1963 vključil v turizem. Kot v več drugih jamah je tudi tu vodenje zagotovljeno le ob koncu tedna, ob drugih dnevih pa se je treba predhodno najaviti društvu. Tako je tudi v Kostanjeviški jami, ki jo je začela urejati kostanjeviška sekcija pozneje klub in zdaj društvo, ki je 28. avgusta 1971 za turistični obisk odprla prvih 300 m jame Eržen, 1965 in jo električno osvetlila.    Ribniški jamarji so leta 1960 zgradili severno od Ribnice jamarsko kočo ob Francetovi jami. Uradno je tudi ta turistična jama, za obisk pa je treba dobiti vodnika v 3 km oddaljeni Ribnici. Samo iz ene, 40 m dolge in z redkimi kapniki in sigo okrašene dvoranice sestoji tudi Rotovnikova jama z vhodom iz paške soteske Penk nedaleč od Šoštanja. Votlina je na stiku oligocenskega laporja in permskega apnenca. Rotovnikovi so jo odkrili pri odkopavanju pobočja za gradnjo hiše. Bila je edina zasebna turistična jama na Slovenskem. Leta 1963 je jamarski klub v Domžalah uredil za obiskovalce Železno jamo, ki je bila prej dostopna samo skozi brezno v pobočju vrtače. Obiskovalcem te okoli sto metrov dolge jame pri vasi Gorjuše nedaleč od Doba in od gradu Krumperk je blizu vhoda na razpolago gostinski dom s stalno speleološko in etnografsko razstavo.    Divaški železničarji so uredili dostop v Divaško jamo, razen v zimskem času stanje leta 2002 je ob nedeljah na razpolago vodnik pri jami, drugače se je treba najaviti v Divači. Jamarsko društvo v Markovščini, ki upravlja jamo Dimnice, vodstvo šolskih ekskurzij po jami povezuje s tečajem osnov speleologije. Jamo Pekel so leta 1972 uredili za obisk in elektrificirali savinjski turistični delavci ob pomoči jamarskega društva Prebold. Redni obiski so organizirani poleti, drugače predvsem za vikend, ne pa pozimi.    Ko je bila Slovenija v Kraljevini Jugoslaviji, tj. med obema svetovnima vojnama brez Postojnske jame, je dobila delno nadomestilo v Županovi jami pri Grosupljem. Po drugi svetovni vojni je bila elektrificirana in ob vhodu so postavili gostinski lokal, obisk pa je vendarle pod pričakovanji.    V Statističnem letopisu Slovenije za leto 1998 je evidentiranih 27 turističnih jam. Med njimi niso le kraške, temveč tudi pretežno rudniško-muzejski Antonijev rov v opuščenem idrijskem rudniku in nekdanji izvozni rov v Rudniku svinca in cinka Mežica pri Poleni. Urejenega vodstva po jami in urnika obiskov od imenovanih nimajo Zelške jame, Velika ledena jama v Paradani, 747 m dolga Nečilčeva jama ob reki Vipavi pod vasjo Brje pri naselju Kodrovi, Zadlaška jama pri Tolminu, Gabrovška jama nad naseljem Dobec v Menišiji v okolici Cerknice, zunaj turistične sezone tudi Snežna jama pod planino Arta pod Raduho in Jama pod Babjim zobom. Takšno je bilo stanje konec leta 1999.    Poglejmo si primer Nečilčeve jame. Ime je dobila po domu ob cesti Žablje-Branik, kjer teče ob Vipavi stalen studenec. Vhod v jamo je pod manjšim stenskim skokom na dnu hudourniškega jarka, ki je oddaljen približno 100 m v gozdnatem pobočju. Prvih nekaj sto metrov je po rovu mogoče hoditi pokonci in le v ožinah kleče po komolcih ali čepe. Tu razen nekaj centimetrov dolgih stalaktitov na stropu ni kapnikov, saj voda, kadar je visoka in deroča, zapolni ves rov. Globlje v jami je tudi ob nizkem stanju na dnu stoječa voda. Nad jezercem se je mogoče po lestvah vzpeti po strmem pobočju v končni rov, ki je res vreden turističnega ogleda, saj premore do dva metra visoke kapnike in druge sigove tvorbe. Obisk ovirajo zlasti v hladnem letnem času tekoča voda, ki se razliva po jami, in nekaj nizkih prehodov. Jamo so ajdovski jamarji pred leti elektrificirali in jo razglasili za turistično, a so električne žice kmalu pretrgale visoke vode. Ker tudi tu ni vodnika, je turistični obisk povsem zastal. Sicer pa je jama geomorfološko zanimiva, ker je izvotljena v masivnem črnkastem apnenem peščenjaku eocenske starosti, le ponekod je v njej tudi bolj lapornati fliš.    Bilanca dvestoletnega turističnega razvoja na slovenskem krasu je naslednja turistični razcvet je dosegla samo ena jama - Postojnska, ki je postala ena najbolj znanih turističnih jam na svetu in eden od objektov, po katerih svet najbolj pozna Slovenijo. Zaradi zgodovine je najbolj znana v Italiji in Avstriji. Po silovitem upadu obiskovalcev l. 1991 se je do l. 1999 njihovo število povečalo na približno 400.000 na leto. Med 40.000 in 60.000 letnih obiskovalcev prihaja tudi v Škocjanske jame, kar je malo glede na njeno slavo, precej manj v Županovo jamo in Pekel. Večina drugih navedenih jam je na meji poslovne rentabilnosti.    Poleg teh jam je še vrsta drugih, ki so jih v preteklosti večkrat razglasili za turistične, a so po nekaj letih nezanimanja zanje vodniško službo opustili. Jame so ostale odprte in nezavarovane, kar je tatovom omogočilo nekontrolirano odbijati kapnike in jih prodajati. Pred elektrifikacijo jam pa je kapnike poškodovala razsvetljava z dimnimi sredstvi. Kar je kapniških ploskev, obrnjenih navzgor, so potemnele zaradi padajočih saj v Vilenici, Dimnicah, Divaški jami, Lipiški jami, Črni in Pivki jami, v začetnem glavnem rovu Postojnske jame Gams, 2002 ter Željnskih jamah.    Iz povedanega izhaja, da je za turistični uspeh jam potrebna v prvi vrsti bližina prometne poti. Jamska lepota je na drugem mestu. Jamski turizem je namreč le eden izmed členov modernega celostnega turizma in le malo turistov se odpravi na daljno pot samo zaradi jame. Obišče jo spotoma. Obiskovalci Snežne jame navadno obiščejo tudi Raduho, Kostanjeviške jame Kostanjevico. Zato je toliko bolj pomembno, da se jamski turizem organsko vključi v regionalno turistično ponudbo. Izkušnje tudi kažejo, da smo v zares množični tujski turizem mogli vključiti le dve jami - Postojnsko in Škocjanske jame. Še pri teh pa je bilo potrebno skoraj stoletno investiranje, da sta dobili svetovni sloves in postali rentabilni. Tako dolgotrajnega investiranja pa lokalne oblasti niso zmogle. Urediti jamske poti tako, da se povprečen turist ne bo pritoževal, napeljati učinkovito osvetlitev in pritegniti množice zahteva veliko sredstev in znanja.    Žal ima le ena turistična jama pri vhodu urejen speleološki muzej. To je Železna jama. Dolgoletne priprave eksponatov za načrtovani jamoslovni muzej ob vhodu v Postojnsko jamo se niso končale z novo obogatitvijo turistične ponudbe. Vanjo bi lahko vključili izbirne poti, na primer hojo do Križišča skozi Male jame, ki je pred pol stoletja bila vključena v osnovno ponudbo, in ogledom Spodnjega Tartarja. V primerno opremljenem rovu biospeleološke postaje bi lahko na željo obiskovalcev z avdiovizualnimi sredstvi predstavili privlačnosti celotne jame, tudi neturističnih delov.    Neuspešni so bili tudi poskusi, da bi v turistični paket poleg Postojnske jame vključili Rakov Škocjan in Cerkniško jezero.    Zadnji čas turistične organizacije na Dolenjskem z neprofitnim namenom pospešujejo oglede naravnih zanimivosti in tudi jam. Turistično društvo Mirna Peč je od ceste Ponikve-Mirna Peč označilo pot do Zijala in ga opremilo s smerokazi in opisi na tablah. Enako sta urejena izvir Krke in ogled Krške jame. Upanje je, da bodo tudi podjetni zasebniki prevzemali od republiške uprave licenco za vodenje turizma. Tudi 34 m dolga in 14 m globoka Lojzova jama severozahodno od kraja Sveto na Krasu bi si to zaslužila, vendar bi morali v njej najprej obnoviti zgradbo, v kateri je 2.000 avstroogrskih vojakov našlo varno zatočišče pred fronto v prvi svetovni vojni.    Kaj pomeni v jamskem turizmu slava, zgovorno priča Modra jama - Grotta azzura, pri Neaplju. Nastala je kot več drugih, a manjših, v višini morske gladine na severni strani apneniškega otoka Capri pod naseljem Anacapri. Pri njenem nastanku so kot pri drugih morskih jamah verjetno botrovali Kleiner, 1958 vodni in zračni pritiski, ki jih v jami povzroča morsko valovanje. To povečuje korozijo in mehanično krušenje sten. Jama je 70 m dolga skalna votlina, v katero vodi le en meter visoka luknja. Na stropu so redki drobni kapniki, zaliva jo globoka morska voda in edina zanimivost je učinek neposredne osvetlitve skozi morsko vodo. Zaradi absorpcije nekaterih svetlobnih spektrov je ta videti zelenomodrikasta kot naša Soča. Enak svetlobni učinek je tudi v vseh umetno skopanih jamah v višini morske vode, ki jih zaliva. Toda Grotta azzura je na slovitem turističnem otoku blizu milijonskega Neaplja Napolija in sodi med svetovno znane turistične objekte, h katerim se uvrščata tudi bližnja Vezuv in Pompeji. Njena slava je tolikšna, da je običajnega turista sram, če se vrača iz Napolija in se ne more pohvaliti, da je videl Modro jamo, čeprav more njeno modro vodno dno občudovati le bore štiri minute. Toliko časa namreč traja vožnja s čolnom po obodu votline. Za obisk jame iz Napolija pa izgubi skoraj ves dan, zlasti če si obenem ogleda Capri. Obisk jame bi bil zanesljivo večji, če ne bi visoko in valovito morje preprečevalo dostop vanjo skoraj polovico dni v letu. Otok je imel leta 1971 dva milijona turistov. S 410.000 obiskovalci v tem letu se jama uvršča med najbolj obiskane na svetu, tudi med take, ki so po mnenju pisca te knjige med turistično najbolj privlačnimi. To so Postojnska jama, Baradla na Madžarskem, Demänovske jaskyn na Slovaškem, Glifada v Grčiji, Grotta del Vento v srednji Italiji in Carlsbad Cave v ZDA. Lepe Škocjanske jame obišče desetkrat manj turistov. Slovencev pa ni sram, če si ne ogledajo nobene kraške jame. Večina se jih zadovolji z ogledom ene z obžalovanja vrednim mnenjem, da so vse enake, ker razlik ne vidijo.    Poglejmo si na kratko najbolj turistično obiskane jame v Evropi in po svetu. Na Dinarskem krasu Hrvaške so v vzhodni Liki turistično najbolj privlačne Cerovaćke pečine. Ime so dobile po vasi Cerovac vzhodno od Gospiča in 4 km zahodno od Gračaca. Pretežno vodoravno Zgornjo 1.200 m in Spodnjo jamo 2 km, ki imata ločena vhoda, jama ima dve nadstropji, odlikujejo številni kapniški stebri, stalagmiti in zavese, na koncu spodnje jame tudi več metrov široke in do kolena visoke sigove ponvice, ki pregrajujejo hodnik. V zgornji jami je bila najdena kost pračloveka. Kot v Križni jami so tudi v Cerovaćkih jamah odkrili veliko medvedjih kosti. Jamo so odkrili ob gradnji liške železniške proge. Po drugi svetovni vojni so jo turistično drugič odprli, a je vojna v devetdesetih letih obisk prekinila.    V imenu madžarske prestolnice Budimpešta se skriva slovanska beseda pešta, ki je okrajšava od peštera ali peščera, kar pomeni v nekaterih slovanskih jezikih npr. bolgarščini jamo. Zahodni del mesta zavzema gričevje, kjer je vrsta manjših turističnih jam, nastalih v apnencu v znatni meri ob izvirih mineralne in termalne vode. Taka voda izvira zdaj na stiku z neprepustnimi kamninami na desni strani Donave pod gričevjem in jo izkoriščajo za termalno kopališče. Najbolj znana in največja madžarska jama pa se odpira na planotastem krasu, ki se prek madžarske državne meje nadaljuje v Slovaški kras. Vhod v to 21 km dolgo jamo je pri vasi Aggtelek. S svojo dolgo turistično zgodovino turizma in odzivnostjo v madžarskem krasoslovju ima podoben pomen kot Postojnska jama za Slovenijo. Jama ima velike hodnike, v katerih je ostal vodni tok le še na redkih mestih, in nekaj velikih starih kapnikov, od katerih so tako kot v Postojnski jami nekateri potemneli v času razsvetljevanja z dimnimi sredstvi. Med turisti in speleoterapevti je znana jama Topolca v osamelcu Bkk. Vodni bazeni s temperaturo 29-32C se iz začetne jame nadaljujejo na prosto. Toplice so za zdravljenje uporabljali že Rimljani.    Najbolj znana italijanska turistična jama je Grotta Castellana. Ime je dobila po naselju Castellana 36 km jugovzhodno od Barija. Pred vhodom je 60 m globoka obsežna udornica, po kateri se turisti spuščajo z dvigalom. Na dnu je vhod v 2 km dolgo vodoravno jamo, ki je en sam gravitacijsko nastali hodnik, ki ga mestoma krasijo s kristali prekriti stalagmiti in različne sigove tvorbe, med katerimi je razmeroma veliko heliktitov. Nekaj kapnikov je pretrtih zaradi potresov. Vhod v jamo na dnu udornice je bil sicer znan že dolgo, a je bil deloma zasut z gruščem. Tako velja za ponovnega odkritelja jame 1938 tedanji direktor Postojnske jame Franco Anelli, ki jo je raziskal in po odhodu iz Postojne postal njen ravnatelj. Potem ko so jo l. 1939 odprli za turizem, so jo sprva imenovali Italijanska Postojna. Letno jo obišče več sto tisoč turistov.    V novejšem času je slavo Castellane z večjim obiskom nekoliko zasenčila Grotta grande del Vento. Leži v rimskem turističnem območju, 50 km Z-JZ od Ancone, in njen obisk se je skokovito povečal po odprtju l. 1974, potem ko so ob vhodu v boku rečne doline skopali predor in povezali votline s sosednjimi rovi na dnu visokega brezna z neznanim vhodom. Kot pri vseh novih turističnih jamah so njeni kapniki izredno barviti. Preseneča njihova velika različnost. Naravovarstvena opremljenost jame je na zavidljivi ravni. Ker v jami ni bilo prepiha, je obilo ekscentričnih tvorb. Na drugi strani rečne doline se pod steno odpira Grotta di Fracassi, kjer je v vhodnem spodmolu neoklasicistični tempelj, v jami sami pa so ostanki kultnega obredja.    O italijanski jami v Briščikih Grotta Gigante je govor pri opisu Krasa v regionalnem pregledu.    V Avstriji so turistične jame različne po obliki in nadmorski višini. Severno od Gradca je v dolini Mure pri kraju Peggau vhod v 5 km dolgo vodno in turistično jamo Lurgrotte. Jamski potok Lurbach, ki priteka iz slepe doline pri kraju Semriach z nekrasa, je izvotlil visok in ožji rov s številnimi erozijskimi oblikami, zlasti fasetami. Jamski in sigov nakit je zmeren. Pred prvo svetovno vojno so v Avstriji slovenski kras in njegove jame bolj sloveli kot domače in jamsko raziskovanje je bilo zanemarjeno. Ko je l. 1984 ob povodnji Lurbach na drugem koncu turistične jame z zalitjem ponora preprečila skupini turistov povratek na prosto, so po večdnevnem reševanju poklicali na pomoč iz Ljubljane inženirja Viljema Puticka, ki je z začasno zajezitvijo potoka znižal vodno gladino v sifonu in omogočil reševanje.    Slovenci dosežemo najbližje turistične ledene jame v avstrijskih severnoapneniških Alpah. Nad avtocesto in železnico po dolini Salzach se na pobočju planotastega gorovja Tennengebirge odpira 42 km dolga turistična jama Eisriesenwelt. Do nje je iz doline speljana gondolska žičnica. Vhodni del jame je poledenel in v njem so zastopane vse oblike in vrste jamskega ledu. Ker je vsa dežela Salzburška turistično zelo razvita, je jamo v sedemdesetih letih obiskalo do 86.000 ljudi na leto. Še enkrat več obiska je v tem času imela 25 km dolga jama Dachstein-Mammuthöhle, ki se na n. v. 1.322 m odpira na severnem pobočju pogorja Dachstein JV od kraja Obertraun. Čeprav si avstrijski krasoslovci niso edini o njenem nastanku, je spričo silikatnih prodov v njej, gravitacijskih profilov in velikih presekov in dolžin rovov najbolj sprejemljiva stara razlaga, da se je skoznjo in verjetno tudi skozi druge jame v severnoapneniških Alpah pred poglobitvijo doline zgornje Mure pretakal odtok iz Centralnih Alp. Jama je naravovarstveno zaščitena.    Že iz našega pregleda turističnih jam v Sloveniji bi težko določili njihovo točno število. V mnogih jamah so v preteklosti uredili turistične poti za obisk, a so organizirano vodstvo opustili po finančnem neuspehu. Še hitreje se razmere spreminjajo v deželah severno, zahodno in južno od nas, kjer z večino turističnih jam upravljajo zemljiški posestniki ali zakupniki. Jamski vodnik Jame Evrope V. Aellen, P. Strinati, Die Höhlen Europas, 1977 v podnaslovu pove, da obsega čez 400 opremljenih jam, opisuje pa jih le 200 v desetih evropskih državah in še od teh so nekatere turistično že zapuščene. Po številu jam si sledijo Zahodna Nemčija 93, Francija 42, Italija 18, Španija 15, Švica 9, Anglija 9, Avstrija 7, Slovenija 6, Irska 2, Portugalska 1. Sprememba političnega režima je tako kot pri nas tudi v drugih državah nekdanjega socializma zmanjšala število jamskih obiskovalcev, saj skoraj ni več sindikalnih ekskurzij. Posebno prizadete so češke in slovaške jame, med katerimi je več kot 20 turističnih, med njimi najdaljše in najlepše zakapane 20 km dolge Demänovske jaskyne v dolini reke Demänova nedaleč od slovaškega speleološkega inštituta v Liptovskem Mikulašu.    Pisec te knjige meni, da so evropske jame najbolj zakapane v Sredozemlju. V obalni grški jami Glifada na južnem koncu Peloponeza je ves strop posejan s kapniki, od katerih nekateri segajo pod gladino brakične vode, kar je dokaz za mlado tektonsko ugreznenje ozemlja z jamo vred. Ker po odprtju jame za turizem niso takoj zavarovali nizkega stropa z žično mrežo, so obiskovalci, ki se po njej prevažajo s čolni, povzročili nepopravljivo škodo. Kljub temu sodi preostalo sigovo bogastvo še vedno v evropski vrh.    
Posebnosti varstva okolja na krasu    Oglejmo si nekatere učinke človekovega posega v občutljivo kraško okolje.    V poglavju o klimi vrtač je navedeno, da se v udornicah ohranjata sneg ali led v višjih jamah le tam, kjer na dno ne posije sonce. Če hočemo ohraniti ledenice in snežnice, moramo ohraniti okoli vhoda gozd, da bo senčil udornico in ščitil tla pred segrevanjem.    V tropskem podnebju rastejo kapniki na previsu tudi zunaj jam, pri nas pa samo v tistih rovih, v katerih zimske temperature ne zdrknejo pod ledišče. Kjer so umetno razširili vhod v jamo in s tem pospešili vdor zimskega mraza, se začnejo sigove plasti v kapnikih listati, to je luščiti po skorjah. Začetni rov, skozi katerega zdaj turisti zapuščajo Postojnsko jamo, je bil prvotno na vhodu skoraj do stropa zasut z gruščem. Odkar je odkopan, je v Veliki dvorani odpadlo s stropa že precej kapnikov. Globlje v jami so potemneli zaradi miniranja nemškega skladišča bencina l. 1944. Zaradi razsvetljevanja z baklami, svečami, trskami in slamo so sicer obilni stalagmiti v Črni jami sajasti. V zelo hudih zimah npr. 196263 pade na dnu jame temperatura pod ledišče in ogroža sigove tvorbe.    V turističnem delu Postojnske jame je veliko neskladje med številom stalaktitov in stalagmitov. To je tudi posledica odstranjevanja kapnikov pri urejanju poti A. Kranjc, v Guide book, 1987. Od prvih let tega stoletja, ko so pri nas pred vhodom v Postojnsko jamo in drugje javno prodajali kapnike, se je varstvo sigovih tvorb v turističnih jamah bistveno izboljšalo, a lomljenje za turistični spominek ni povsem prenehalo. O tem govorijo tudi po vrtovih rastoči kapniki. Pričajo pa tudi o neznanju lastnika, da je vsak odlomljen kapnik za tisočletje nenadomestjiv okras obubožane jame. Nadaljuje se tudi lomljenje drobnih kapnikov v neturističnih laže dostopnih zakapanih jamah. Da bi narava s svežo sigo čim prej obnovila svežo barvo v času pred elektrifikacijo potemnelih kapnikov, bi morali nad jamami skrbeti za sklenjeno gozdno zarast, saj skozi gozdna tla padavinska voda počasneje prenica Balzs, 1964, je trša in kapljanje dolgotrajnejše Gams, 1969d. Če bi omogočili vodi, da odnese s površja vso prst, bi kapniška rast zastala.    Turistični obisk naših jam v 19. stoletju je sicer veliko prispeval k ugledu tedaj prebujajočega se slovenskega naroda, a je zaradi osvetljevanja z dimnimi sredstvi zapustil nepopravljivo škodo. To je posebej opazno, če se po ogledu Vilenice, Divaške jame in Dimnic spustimo v Gustinčičevo jamo, sicer nedostopno za turiste, kjer je kapniško bogastvo kristalno čisto. V jamo je konec leta 1999 jamar Gustinčič prodrl z razširitvijo špranje nedaleč od jame Vilenice, iz katere po neznanih poteh priteka zrak.    V velikih rovih, kot so v naših turističnih jamah, množice obiskovalcev še ne onesnažujejo jamskega zraka. V Postojnski jami je pred leti ob meritvah bolj kot povečana količina CO2 v zraku motilo povečanje prašnih delcev, ki so jih vlaki dvigovali s tal, sveže posutih s peskom Gams, 1971b. V Divaški jami, kjer so izredno obilni kapniki potemneli zaradi razsvetljevanja z baklami, je potemnelo tudi dno vzdolž steze zaradi nasute žlindre in pepela. Radona je v jamah več kot v prostem ozračju, kjer je koncentracija 4-40 Bqm3. V Križni jami so ga namerili 85-1.455, v Taborski 650-5.920, Peklu 60-115, Kostanjeviški jami 275-810, Vilenici 295-830, Škocjanskih jamah 110-525 in v Postojnski jami vzdolž turistične poti 780-2.410 Bqm3 Koba, Škofljanec, Zavrtanik, 1978, Kobal, Burger, Smodiš, 1986. Precej ga je v nekaterih breznih. To so le okvirni podatki, dobljeni z redkimi meritvami. Take koncentracije bi bile nevarne, če bi v jami bivali trajno. Ker se v njih turisti zadržujejo kratek čas, zanje niso nevarne. Drugače je s profesionalnimi vodniki, ki morajo na primer v Postojnski jami računati z večjo letno dozo obsevanja Vavpotič et al., 1998. V Postojnski jami je mogoče znižati koncentracijo radona z boljšim jamskim zračenjem, tj. z odprtjem vrat med Pivko jamo in Lepimi jamami.    Na nekraškem svetu se voda najbolj prefiltrira in kemično, biološko in fizikalno očisti pri podpovršinskem pretakanju skozi prst. Na krasu pa je pod njo prevotljena skala in voda priteče neposredno v podzemeljske kanale, kjer je samoočiščenje zavrto in nevarnost biološkega in kemičnega onesnaženja večja. Zato ne bi smeli odlagati odpadkov in smeti v brezna ali jame, marveč da bi jih morali zakopavati v debelo glinasto ilovico. Na nesrečo tako neodgovorno ne ravnajo le posamezniki, marveč tudi nekatere gospodarske organizacije. Jamarji na dnu brezen pogosto najdejo smrdeče kupe mrhovine in odpadkov. V globokih breznih pa nekateri tudi sami pustijo del opreme. Tako je npr. 30 italijanskih jamarskih skupin ob proslavi 50-letnice jamarstva v Italiji med akcijo v letih 1988-1992 z dna 875 m po novi meritvi, stara je 985 m globokega brezna Spluga della Preta v gorovju Lessini v 30.000 urah dela privleklo na dan 810 vreč zapuščine 50-letnega jamarstva. V splošni navadi je tudi, da brezno ali špranjo, na katero naletijo pri gradnji hiše, uporabijo za odpadno vodo iz greznice ali stranišča. S takšnim početjem onemogočamo vodi očiščenje pri prenicanju skozi prst ali drobne razpoke v epikrasu. Za nekatere trebušne bolezni pri pretoku vode skozi podzemlje ni nevarnosti, ker se klice preveč razredčijo Emili, 1969, toda tako imenovanih bakterij coli je v običajnih kraških izvirih toliko, da je treba vodovodno vodo pred pitjem praviloma klorirati.    Samoočiščenje vode med pretokom skozi odprto jamo, kjer so možni aerobni procesi, je v veliki meri odvisno od hitrosti pretoka in vrste onesnaženja. V sifonih je samoočiščenja manj. Pivka teče od ponora v Postojnsko jamo do Planinske jame ob suši 5 dni, ob visoki vodi 7 ur. Med tokom se malo spremeni koncentracija nitratov, bolj se spremenijo koncentracije O2, KPK5, DBO5 in DCO. Ob nizki zimski temperaturi je samoočiščevanje slabše, ob nizkem vodnem stanju pa tudi poleti in jeseni ob višji temperaturi. Za odpadne vode imajo v Postojni čistilno napravo, jamsko Pivko pa še vedno ogrožajo izlivi gnojevke v pritok Nanoščico Kogovšek, 1991. V rekah na Goriškem in na Notranjskem je povprečna koncentracija NO3 3-4 mgl, na Dolenjskem pa 5-6 mgl. Povprečna obremenitev z dušikom N zaradi živinoreje je po kmetijah v Trnovskem gozdu na območju Dol - Otlica med 36 in 87 kgha. Na redko poseljenih planotah Banjšice in Nanosa onesnaženost vode ni pereča Matičič, 1997. Drugače je na gosto naseljenem nizkem krasu. V jami Pekel se pridruži Peklenščici pritok z veliko onesnaženostjo, s 44 mg NO3l Novak, 1976. Nekatere kraške potoke bolj onesnažuje manjši pritok z onesnaženo vodo ali izlivanje preostalega škropiva v skalnata tla kot večja voda, razlita po travi, če tla niso zamrzla. Razpršeno podzemeljsko pretakanje ima večjo samočistilno sposobnost kot kanalsko.    K sreči se mnogo voda pretaka sifonsko in lažji polutanti od vode pred sifoni zastanejo na vodni gladini. To je dokazalo iskanje 30 ton iztekle nafte v tovarni v Žužemberku, ki ni onesnažila 200 m oddaljene in 30 m nižje Krke. Poskusna vrtina do globine 60 m in 30 m pod gladino Krke je zadela v votlinici na vodo s koncentracijo 0,25 do 1,8 mg naftel. Da bi ugotovili smer odtoka, so vlili 9.000 litrov vode z rodaminom v 2 m globok jašek, skopan v jerini. Sledilo se je pojavilo v enem od bližnjih izvirov ob Krki po dveh urah in se je izlivalo 43 dni. Sočasno dodani uranin se je pojavil po petih dneh in je iztekal 17 dni. Izlito nafto so končno našli v jašku ob tovarni, kjer je ves čas plavala na vodi pred sifonom, ker je lažja od nje Habič, 1992. To je verjetno vzrok, da številna izlitja tekočin, lažjih od vode, na dinarskem krasu npr. v Podgrajskem podolju niso bolj onesnažila izvirov Habič, 1988b.    Degradacija jam na Slovenskem je precejšnja. V občini Cerknica je registriranih 461 jam. Med 90 onesnaženimi ali uničenimi je 67 brezen in 5 jam z navpičnim vhodom, 30 jih je stalno onesnaženih, 24 zasutih in dve minirani, v sedmih jamah so razbiti kapniki, v 42 je smetišče s prevladujočimi kosovnimi odpadki. Gradnja poti po površju je uničila 21 jam Drame, 1989. V Beli krajini je med 80 jamami onesnaženih trideset. Zlasti v breznih je veliko fekalij in smetišč. V občini Metlika je onesnažena polovica od 28 jam Klepec, 1889.    Tudi pri nas nekatera jamarska društva organzirajo sama ali ob pomoči drugih organizacij zbiranje odpadkov iz jam in njihov odvoz na površje ali onesnažene jame vsaj registrirajo. Iz spoznanja, da je poraščena zemlja dober filter, bi bilo kot izhod v sili koristno hipno onesnaženo vodo ob izlitju, ki sklenjeno ponira v skalno odprtino, speljati na bližnje travnato zemljišče, kjer bi ploskovno ponirala.    V dobi mehanizacije nastaja na krasu nova nevarnost. Različni strojni pogoni zahtevajo vedno več zbiralnikov nafte, mazuta, bencina in drugih polutantov, ki se po nesreči lahko izlijejo v tla. Na neprepustnih kamninah odtečejo površinsko, na krasu pa v podzemlje. Posebno nevarnost pomenijo avtomobilske ceste, ki so speljane čez ozemlje z viri pitne vode. Ob gradnji avtoceste Vrhnika-Postojna in naprej po Krasu so na obeh straneh vozišča zgradili jarke za prestrezanje meteorne vode, vanje naj bi se stekale tudi škodljive tekočine, razlite ob morebitnih prometnih nesrečah. Jarki se končajo v večjih vodnjakih, kjer se usedlina usede. Ne povsem očiščena voda jih zapusti le ob hudih nalivih. Tudi pri gradnji ceste na Dobrač so z izrednimi gradbenimi in varnostnimi ukrepi ter prometno omejitvijo zaščitili Beljaške toplice.    Odkar večina prebivalstva ne dobiva pitne vode s strehe, temveč iz vodovodne pipe, se pije sicer bolj zdrava voda, a lokalna onesnaženost v vodozbirnem območju prizadene zdaj širše ozemlje. Izlivi iz kmečkih rezervoarjev na območjih z močno mehaniziranim kmetijstvom povzročajo na krasu obilo nezgod po vsem svetu Parizek et al., 1971 in pomenijo čedalje večjo grožnjo tudi pri nas. Ker vode za postojnski vodovod niso zajeli na koncu Rakovega rokava, kamor priteka čisti javorniški tok, jo morajo zdaj že desetletja klorirati. Redka so zajetja kraških voda, ki nimajo čezmerno povečane količine bakterij coli in katerih voda je primerna za pitje brez kloriranja. Izvirov Timave tržaški vodovod k sreči ne zajema več za pitje.    V celoti vzeto vode na slovenskem krasu doslej še niso bile močno prizadete, in to predvsem zato ne, ker je gospodarski napredek tu zaostajal in je obilo padavin, ki razredčijo koncentracijo polutantov. Huje prizadeti so bili le posamezni deli zablaten izvir Radeščice pri Podturnu in Željnske jame zaradi separacije nekdanjega kočevskega premogovnika. Težave so z odpadki velikih prašičjih in perutninskih farm. Notranjska Reka, ki so jo onesnaževale tovarne in mestne odplake iz Ilirske Bistrice, le še redko priteče čezmerno onesnažena do Škocjanskih jam, kadar čistilna naprava ne zmore očistiti vse odpadne vode. Znatno onesnaženje povzroča odmetavanja odpadkov v brezna, vrtače ali udornice, pač tja, kjer se sramota ne vidi. Okoljska vzgoja pade na izpitu tudi na krasu, saj se v okolici naselij nizajo divja odlagališča odpadkov kot dokazi licemerskega javnega izrekanja za neonesnaženo naravo.    Pretežno ilovnate sedimente kočevske premogovne kadunje in njihove naplavine vzhodno od ceste Šalka vas - Željne omejuje apneniška do 10 m in mestoma višja skalna terasa. Odtoki s kadunje so na začetku Željn izdolbli rove Željnske jame vodne dele Ciganske jame, ki so bili nekoč prehodni, je mestoma naplavina zasula do stropa. Južno od vasi Željne se je potok nekdaj pretakal pod ježo terase. Njegove z jalovino obremenjene vode so začele ob visokem vodostaju bolj in dalj poplavljati in so ogrozile nekaj bližnjih stavb. Zato so konec devetdesetih let strojno odkopali zapolnjene ponore, v katere zdaj hitreje odteka poplavna voda. Potok ponovno izvira onstran vzpetine na dnu velike vrtače. Na njenem naplavnem, travniškem dnu je nekdaj stal mlin. Lastnik je z zajezitvijo izvira dvignil gladino vode in jo z rakami napeljal po ravnici do mlinskega kolesa nad ponorom na drugem koncu kotanje. Tudi tu je jalovina povečala poplave, dokler niso očistili ponorov. Željnski potok teče do 17 km oddaljenega izvira Radeščice pri Obrhu v Novomeški kotlini, ki je bil ob visoki vodi dolga leta kalen zaradi prenašanja jalovine.    Kako se kraške vode odzivajo na onesnaženje, kažeta primera iz Berlina in Gradca. Ko so po zadnji svetovni vojni mestne ruševine na veliko odlagali v veliko gramozno jamo, so opazili, da je postala vodovodna voda, ki prihaja od tam in se pretaka skozi prod ali konglomerat ali apnenec, tako trda, da ni bila več primerna za pranje perila.    Zaradi korozijskega zniževanja kraške površine prihajajo na dan sige ali kapniki iz razkritih zakapanih votlin. Ko se bo postopek datacije sige pocenil in bo mogoče ugotavljati večjo starost, bo omogočeno podrobnejše spoznavanje paleokraškega, geološkega in ekološkega razvoja na naših tleh. Zato bi si ohranjanje sig zaslužilo večjo skrb. K sreči so nehali uporabljati sigove sklade kot gradbeni kamen v površinskih kopih pri Kostanjevici na Krasu, Gorjanskem, na Fajtjem hribu in Trstelju Pavlovec, Vesel, 1992.    Graditelji cest in stavb z lahkim srcem zasipajo vrtače in s tem zmanjšujejo biodiverzivnost kraškega površja. Vrtača je s svojo ekspozicijo in naklonom pobočja sestavljeni ekotop, ki ga je mogoče spretno izkoristiti. Ponekod na primer v Divači in na Martinj hribu v Logatcu znajo graditelji hiš spretno izkoristiti prisojno lego vrtače za vrt, toplo gredo ali rastlinjak.    Suhe zidove, priče nekdanje kulturne pokrajine, ponekod brez potrebe rušijo in namesto njih okoli domov postavljajo betonske ali kamnite ograje ali pa vrhove suhih zidov oblagajo z betonskimi kronami, kar ni v skladu z domačo arhitekturo. Suhi zidovi so ugodno življenjsko okolje za plazilce, na zemljišču za njimi je zmanjšana vetrovnost, zato so tu temperature višje suhi zidovi so tudi ovira pri širjenju travniških požarov.    K sreči se je z bolje organiziranimi lokalnimi komunalnimi službami nenadzorovano odmetavanje odvečnega materiala v navidezno najbolj skrite lege, v globoke vrtače, brezna in jame, kar je postajalo že narodna sramota, nekoliko zmanjšalo. Naravovarstveno osveščanje mladine in zavedanje posledic takšnega ravnanja za zdravo okolje vendarle zbujata upanje.
POGOJI ZA RAZVOJ KRASA V GEOLOŠKI PRETEKLOSTI    Kras, ki ni nastal v današnjih razmerah, navadno imenujemo fosilni kras ali tudi paleokras. Ob tej besedi pa navadno pomislimo na terciarno dobo, ko je bilo pri nas tropsko do subtropsko podnebje. Toda v približno 60 milijonov let dolgem terciarju sta se spreminjala klima in relief in z njima vred vodne razmere. O vsem tem razpolagamo za naš kras s pičlim znanjem. Tudi zato se bomo tu omejili na čas, ko se je morje umaknilo z našega ozemlja in je erozija odstranila neprepustne pokrove s karbonatnih kamnin. Pri tem se bomo oprli na najmlajše ohranjene ostanke neprepustnih pokrovov in spoznavali časovni razpon, v katerem so lahko nastajale sedanje kraške oblike. Seveda ne smemo izključiti večjih starejših kotanj, ki so nastajale na robu neprepustnih, zdaj povsem odstranjenih kamnin glej poglavje o kontaktnem krasu. Kotanjaste oblike, ki so glavna značilnost kraškega reliefa, so lahko nastale le, če je bila vodna gladina oziroma korozijska fronta pod površjem, kar je bilo odvisno od višinskega razmerja med kraškim in nekraškim reliefom. Naša omejitev rekonstrukcije samo na čas po odstranitvi neprepustnih pokrovov bo smiselna vse dotlej, dokler ne bodo geologi iz paleokraških pojavov, ohranjenih v karbonatnih kamninah, ugotovili podrobnejši potek za še bolj oddaljeno preteklost.    V geološki preteklosti so kraške kotanje nastajale samo tedaj, kadar so padavine presegale potencialno evapotranspiracijo. V aridni klimi njihov nastanek ni bil možen, ker ni bilo vodnega odtoka. Žal malo vemo o padavinah in evapotranspiraciji v terciarju. Po rastlinah, razpoznavnih v terciarnih premogih, o tem ni mogoče sklepati, saj se je premog kopičil v vlažnih in ugrezajočih se kotlinah, zato ne kaže splošnih razmer. Ne vemo tudi, katere vrste vzpetin so bile tedaj na našem krasu, saj so v današnjem tropskem krasu po svetu griči v obliki stogov, kop, osamelih stožcev ali zraščenih koničastih vzpetin.    Današnje padavine so v veliki meri orografske. Razčlenjenost in višina površja sta se v približno 64 milijonov let dolgem terciarju spreminjali. Tudi če bi bili podobni sedanjima, bi bil specifični odtok vode manjši, saj je bila klima v večini terciarja tropska, se pravi vroča do topla, in evapotranspiracija višja od današnje. Ne more biti dvoma, da je bila v terciarju klima ugodna za razvoj tropskega krasa, za katerega so značilne vzpetine griči in redke vrtače v obliki kokpita. Vendar oblike gričev na krasu v današnjem vlažnem tropskem podnebju južna Kitajska, Antili, Nova Gvineja idr. niso enake. V taki klimi je bolj glinasta zemlja manj prepustna Jamajka Pfeffer, 1975, kitajska provinca Xichow v Junanu Xiaoping, 1998 še najbliže temu je na Slovenskem Dolenjsko podolje z debelimi pliokvartarnimi glinami. V tropskem podnebju pa kemično preperevajo tudi nekatere nekarbonatne silikatne kamnine Summerfield, 1991. Klima se je spremenila v subtropsko, torej sezonsko bolj sušno, šele proti koncu pliocena. Ne vemo pa, kako globoko v notranjost celine je seglo sušno podnebje v messiniju, ko je Sredozemsko morje zaradi prekinitve dotoka vode iz Atlantika presahnilo.    V evropskem alpskem območju smo do nedavna poznali štiri mrzle glacialne gnz, mindel, ris, wrm in tri toplejše interglacialne dobe. Nekateri preučevalci puhlic in drugi raziskovalci ugotavljajo 12 ali več glacialov, fiziki denimo z analizo izotopov kisika v morskih sedimentih in v ledu na Antarktiki pa bistveno več, do 16 hladnih in 15 vmesnih toplejših dob. Začetek ohlajanja sega v zgornji pliocen, najhladneje je bilo v zadnjem glacialu, ko naj bi bila pri nas temperatura obdobno do 10C nižja, kot je zdaj v holocenu. Če je to res, ni nujno, da bi že v prvi ledeni dobi poledenele tudi slovenske Alpe, ki se ves čas dvigajo, in da bi se ohranile starejše karbonatne naplavine do zdaj.    Več dejstev navaja k mišljenju, da je bilo v hladnih pleistocenskih dobah v našem Primorju več padavin kakor v celinski Sloveniji. Soški ledenik se je po Soški dolini bolj raztegnil vse do Čiginja kot bohinjski po dolini Save Bohinjke do Radovljice, čeprav so v njegovem povirju visoke planote obsežnejše. Ledenik na Notranjskem snežniku je prekrival predvsem južno in jugozahodno planoto, manj severno Šifrer, 1959. Podobno je bilo na Golakih. V Pomurju niso nastale puhlične sipine, več metrov debele puhlice pa je na rtu Savudrije odložil severni veter. V wrmu se je zgornja snežna meja dvigovala od 1.300 m v Posočju do 1.600 m v vzhodnih visokogorskih Karavankah. V zadnji ledeni dobi je hladna stepa z redkim drevjem segala po vsem slovenskem krasu do današnjega morja, ki se je v hladnih pleistocenskih dobah umaknilo do Kornatov Šercelj, 1962, 1963. Tedanja favna je bila značilna za tako imenovano lesostepje, to je travinje z redkim drevjem. Jamski medved predstavlja v mlajšem wrmu 67  vseh živalskih najdb. Na notranjskem in primorskem krasu so ugotovili ostanke svizca, planinskega zajca, stepskega bizona, severnega jelena, polarne lisice Pohar, 1995. V Divaški jami, Vilenici, Gustinčičevi jami in ponekod drugje rastejo zdaj zlasti na stropu drobni kapniki cevčice, heliktiti, sferične tvorbe, ki zahtevajo počasen in šibek vodni pritok, na stenah in dnu pa so debeli in mnogi od njih so mrtvi. Če so prvi odsev sedanje holocenski klime, ko polovico padavinske vode izhlapi na površju, so debeli nastajali v hladnem pleistocenu. Tedaj je imel dežno klimo tudi severni rob Afrike, ker so arktični, alpski in drugi ledeniki na severnih območjih sveta prestavili arktično fronto s pogostimi cikloni južneje čez Sredozemlje.    Ledeniki kot dejavniki oblikovanja kraškega sveta so v hladnih pleistocenskih obdobjih vplivali na znaten del alpskega in v manjši meri dinarskega krasa. Ledeniška voda, ki je odtekala v kras pod ledenikom in na njegovem robu, je s pospešeno korozijo izoblikovala globoka brezna. Na nižjem krasu se je zaradi podaljšane zamrznjenosti tal zmanjšala njihova prepustnost. Močnejše krušenje kamnin je zajelo tudi nižinski kras. Zlasti višje ležeče jame so se v tem času zapolnjevale z gruščem in drugimi naplavinami Gospodarič, 1970, 1974, Gospodarič, Habič, 1968, Slabe, 1990. Naplavljanje peska in proda po dnu kraških depresij je pospešilo talno in robno korozijo, v ponorniških jamah pa začasno zadržalo poglabljanje vodnega pretakanja v vedno nižje lege.    V nivalni snežni in periglacialni klimi, ki sta se v glacialnih dobah razširili iz visokogorja po vsem krasu, se je trdota vode znižala zaradi razredčene vegetacije in posledično zmanjšane korozije.    Ker je 12.000 let dolgi holocen le šestnajstina pleistocena, se pretekle ledenodobne kraške poteze na površju niso kaj prida zabrisale.    Ob sedanjem vedenju in po doslej opisanih klimatskih spremembah ne moremo ostro ločiti, kaj je v slovenskem krasu nastalo v terciarju ali v kateri od ledenih ali medledenih dob, saj se je klima prehitro menjavala. Ker pa je bil kvartar v celoti hladnejši od terciarja, je vnesel v kraške procese bistvene spremembe z ugodnejšimi pogoji za razvoj kotanj in brezen.    Po recentnem korozijskem zniževanju površja za nekaj manj od 30 do 100 mikronov na leto in po vsem, doslej povedanem ne moremo sklepati, da bi se v 2 milijona let dolgem pleistocenu površje znižalo za 60 do 200 m. Če se je znižalo za le dve tretjini tega, lahko dopustimo možnost, da je pleistocenskega nastanka večina kraških polj, plitvejših uval in drugih večjih globeli. V tej luči je razumljivo, da so za tropsko klimo značilno oblikovani griči pri nas izgubili svojo tipično podobo.    V vrhu hladne pleistocenske dobe so bile pri nas razmere, kot so zdaj v severni Evropi pri okoli 60 stopinjah severne geografske širine, v messiniju v Primorju pa pri okoli 30 s. g. š.    Shematična risba razčlenjenosti kraške površine ne upošteva višinskih razmer. Večja nadmorska višina pomeni nižje temperature, močnejše mehanično preperevanje kamnin, manjšo evapotranspiracijo, zlasti v zahodni in srednji Sloveniji več padavin, nad zgornjo gozdno mejo pa globoko korozijsko fronto, tj. boljše pogoje za nastajanje brezen. Pri enakih padavinah na pokritem krasu Notranjske je na n. v. 400-700 m prevladujoča globina korozijske fronte le nekaj metrov ali deset metrov pod površjem.    Še bolj kot klimatska nihanja je na razvoj krasa vplivala različna starost zakrasevanja, ki je odvisna od spremenjenih paleogeografskih oziroma geoloških razmer.    V mezozoiku je na našem ozemlju prevladovala morska faza. Do srednjetriasne, ladinske dobe pred okoli 230 milijoni let se je med Gorjanci in kobariškim Posočjem ocean Tetis v ožjem pasu poglobil v globokomorski Slovenski bazen z razčlenjenim morskim dnom. V njem so se usedale različne kraške in nekraške kamnine. Severneje in južneje od globokomorskega bazena se je pretežno v plitvem morju odložila večina mezozojskih apnencev in pozneje iz njih nastalih dolomitov, ki so nosilci krasa. V južni karbonatni platformi, ki tvori glavnino Dinarskega krasa, je, če prezremo krajše vmesne kopne faze, trajala karbonatna plitvomorska sedimentacija slabih dvesto milijonov let, v Primorju vse do srede eocena. Domnevajo, da segajo serije triasnih, jurskih in krednih karbonatnih sedimentov po približno 3.000 m visoko, vendar jih je tektonika z narivanji in podrivanji ponekod bolj zdebelila, drugje stanjšala in skupaj z drugimi procesi mestoma celo odstranila.    Zlasti na prehodu iz oligocena v miocen je na sedanjem slovenskem ozemlju, ki razen nekaj izjem pripada orografsko najmlajši, alpidski in dinarski orogenezi, vladala tektonsko nemirna doba z močnimi horizontalnimi in vertikalnimi premaknitvami Buser et al., 1989.    Naj v prid naši trditvi o razmeroma zgodnjem odkritju dinarskega in alpskega krasa izpod neprepustnega pokrova navedemo dva podatka. Pod zgornjemiocenskimi sedimenti v dnu kočevske premogovne kadunje z vrtinami niso odkrili tam nastalih ali od drugod preloženih starejših terciarnih sedimentov Savić, Dozet, 1983. Na Gorenjskem na robovih zaplat iz oligocenskih sedimentov, ki gledajo izpod pokrova, ni miocenskih odkladnin.    Sedanja generacija površinskih globeli na primorskem in pivškem Krasu je lahko začela nastajati predvsem po odstranitvi eocenskega fliša. V preostalem Dinarskem krasu razen izjem ni terciarnih neprepustnih sedimentov, zato je bilo zakrasevanja daljše, njegov začetek pa je sporen. V severovzhodni in vzhodni Sloveniji smemo računati na zakrasevanje po eroziji miocenskih sedimentov. S tem mnenjem se ne strinjajo nekateri geomorfologi, ki trdijo, da so neprepustni terciarni sedimenti prvotno sklenjeno prekrivali vso Slovenijo.    Če omejimo obstoj terciarnih pokrovov na tej osnovi, ugotovimo, da sega zakrasevanje na obsežnem ozemlju današnje Slovenije veliko dlje v geološko preteklost, kot smo doslej predvidevali.    Po teh kriterijih lahko ločimo naslednje ozemeljske enote.I. 	Ozemlje južne karbonatne platforme- 	Jugozahodni kras med Jadranskim morjem in južnim robom visokih obrobnih dinarskih kraških planot Banjšice - notranjski Snežnik, obsega Kras, severnoistrski kras in Pivko. Od kraških kamnin so na površju zastopani le kredni in v bistveno manjši meri paleocenski apnenci. Ozemlje so pokrivali več sto metrov debeli neprepustni eocenski fliši. Njihovo erozijsko odstranjevanje pomeni začetek nastajanja in širjenja kontaktnega krasa na stiku fliša in apnenca dolomita, ki je glavna značilnost tega ozemlja. Končno je voda prenehala pritekati iz Vipavske doline, ne pa z Brkinov.- 	Visoke obrobne dinarske kraške planote med Banjšicami in notranjskim Snežnikom, s prekinitvijo v Postojnskih vratih. Po eocenu so del fliša prekrili pokrovi mezozojskih plasti. Erozijsko-korozijska faza je trajala od faze narivanja po eocenu oziroma eroziji eocenskih flišev. Od kraških kamnin so zastopane le kredne, v zahodnem delu tudi jurske starosti. Na kras priteka voda s fliša v glavnem le še na Pivki. Zajezevanje kraške vode je odpravil močan tektonski dvig planot, ki dosegajo razen v Postojnskih vratih med 600 m zahodni rob Banjšic in 1.700 m n. v. Snežnik. Ozemlje odlikujejo obilica padavin in dobri pogoji za razvoj globokih brezen, ki povsem prevladujejo nad vodoravnimi jamami. Razvoj brezen sta pospešili glacialna in periglacialna klima v hladnih delih pleistocena.- 	Posebnost pivške pokrajine sta otok neprepustnega fliša, ki je z ozkim pasom čez Razdrto povezan z vipavskim, in višji relief iz prepustnih kamnin na obodu, kar omogoča podzemeljsko odtekanje s flišev proti jugu, zahodu in severu.- 	Na krasu Notranjske in visoke severozahodne Dolenjske razen Kočevskega povsem prevladujeta apnenec in dolomit mezozojske starosti. Ni dokazov, da bi bila v terciarju v večjem obsegu pokrita z neprepustnimi sedimenti. Korozijska faza je domnevno trajala vso terciarno in kvartarno dobo. Ugodne pogoje za nastanek kontaktnega krasa ponujajo slabo prepustni triasni dolomiti ter permijska in permokarbonska velikolaščanska zaplata v geologiji želimeljsko-ortneška gruda na stiku z apnencem. Od tod izhaja glavna morfološka značilnost - dolge ponorniške jame in kraška polja.- 	Kras nizke Dolenjske, Kočevskega in Bele krajine je v krednih in jurskih kamninah in se je razvijal na gladini kraške vode v glavnem od konca krede do zgornjega pliocena, ko se je začela sedimentacija pliokvartarnih glin na že zakraseli podlagi. Glavna značilnost so ravniki in planote, iz katerih ponekod štrlijo višji gorski masivi. Posebnost so na široko razprostranjeni klastični, pretežno ilovnati, glinasti in peščeni sedimenti, ki jim geologi zaradi odsotnosti fosilov ne morejo določiti natančnejše starosti in jih zato skupaj uvrščajo v pliokvartar, tj. v okoli 5 do 6 milijonov let dolgo dobo, ki sta jo skupaj tvorila pliocen in kvartar. Sedimenti so ohranjeni predvsem na najnižjem dinarskem kraškem površju. Že iz tega je mogoče sklepati, da so bili odloženi blizu gladine kraške vode. S tem je bila zavrta globinska korozija in zmanjšana možnost za nastanek globljih brezen.II. 	Kras severne karbonatne platforme. 	Glavna kamnina so predvsem triasni karbonati. Intenzivni horizontalni in vertikalni premiki so razkosali karbonatne plošče v otoke in pasove.- 	Kras Julijskih Alp se je razvijal po erozijikoroziji paleocenskih skladov, ohranjenih le v Bohinju. Osnovna značilnost so dobre možnosti za razvoj brezen in zajezitev globinske vode z neprepustnim obodom, zaradi česar prevladuje dolinasto-slemenasti relief. Kljub obilici padavin so pogoji za razvoj dolgih jam slabši.- 	Kras visokogorskih Karavank in Kamniško-Savinjskih Alp je nastajal po eroziji oligocenskih, vzhodneje miocenskih sedimentov. Zaradi tektonsko visoko dvignjenega karbonatnega masiva in zajezitev voda z neprepustnim obodom so bili v pretežno grebenasto-dolinastem reliefu slabši pogoji za razvoj vodoravnih jam in večjih kraških kotanj. V Karavankah se fluviokras pojavlja v pasovih v smeri V-Z.III. Kras med obema platformama. 	Prevladuje osameli kras. Njegova skupna značilnost sta prepletenost neprepustnih in prepustnih karbonatnih kamnin in fluviokras v ozkih pasovih. Zato prevladuje slemensto-dolinasti relief, ki je manj ugoden za razvoj krasa.-	 Kras zahodnega Predalpskega hribovja leži zahodno od Ljubljanske kotline. Ker ni ohranjenih terciarnih sedimentov, sklepamo, da se je prevladujoči fluviokras razvijal vso dobo po kredi, morebiti po eroziji eocenskega fliša. V Posočju so tudi kredni in delno jurski sedimenti pretežno polprepustni in delno lapornati. Kras in fluviokras se pojavljata v grudah.- 	Kras vzhodnega Predalpskega hribovja se je razvil po eroziji miocenskih sedimentov. Slemenasto-dolinasti relief in sredobežno odtekanje vodnih tokov sta neugodna za razvoj kraških oblik. Kras in fluviokras se pojavljata v ozkih pasovih v smeri V-Z, le v južni polovici v triasnih dolomitih v večjih blokih.- 	Osamljeni kras Ljubljanske kotline. Prepustni karbonatni sedimenti gradijo le manjše otoke med neprepustnim ozemljem, kras se je lahko razvijal po eroziji oligocenske in miocenske odeje. Ker predstavljajo karbonatni otoki večidel višje dvignjeni relief, je v njih kraški odtok sredobežen in razdrobljen, kar ni ugodno za nastanek večjih kraških pojavov. V zgornji Ljubljanski kotlini največje kraško ozemlje sovpada z oligocenskimi konglomerati.    IV. 	Kras v Centralnih Alpah. 	Omejen je na majhne otoke kraških kamnin, razkrite po eroziji miocenskega pokrova.    Sedanje geološko in geomorfološko znanje v tektonsko dobro pregneteni Sloveniji ne dovoljuje podrobnejše in nasploh točnejše določitve starosti krasa v okviru kraških regij. Na posebni shematski skici je prikazan poskus ponazoritve treh razvojnih faz za tri dinarske pokrajine, kjer sta v ospredju kot glavna dejavnika tektonika in spremembe v geološki sestavi med erozijsko-korozijskim zniževanjem.     Slovenski jamski kataster je imel l. 2002 registriranih okoli osem tisoč kraških jam. Če to število delimo z obsegom površja v kraških kamninah 42  vse države, dobimo 1,64 jame na kvadratni kilometer. 89  vseh jam ni daljših od 100 m. Povprečna dolžina je 71 m in globina 25 m. Prevladujejo torej majhne jame, njihova gostota pa zaostaja za deželami, kjer bolj prevladuje kontaktni kras. Po vsem povedanem lahko sklenemo, da so obdobja pleistocenske nivalne periglacialne klime bistveno pospešila poglabljanje votlin ne le v visokogorju, marveč predvsem tudi na visokih obrobnih dinarskih kraških planotah, bistveno manj pa v preostalem sredogorju in nižavju Gams, 1997.    Povprečna nadmorska višina vhoda v naše jame je približno768 m, kar je dvesto metrov nad povprečjem slovenskega površja. V tej številki se skriva dejstvo, da zmorejo vode v višavju izdelati več jam kot v nižinskem krasu, saj so po pretoku skozi epikras manj zasičene s karbonati in na enoto površja odteče v kras več vode. Ker je kraškega površja največ v pasu med 500 in 600 m n. v., je v tem stometrskem pasu tudi največ jam Brenčič, 1995.    Na korozijski oziroma kraški proces pa ne vpliva samo njegovo trajanje v spremenljivih paleogeografskih pogojih, marveč tudi količina padavin. Glede na to in ob posebnem upoštevanju večjih površinskih kraških oblik, kraške homogenosti in neotektonike smo v naslednjem poglavju kras v Sloveniji razdelili na nekoliko drugačne regije.    
REGIONALNI PREGLED KRASA V SLOVENIJI    Krasu, ki je dal svetovnemu krasu ime in obličje    Kras ima med slovenskimi kraškimi regijami posebno mesto, saj je po pokrajinskem imenu nastal mednarodni strokovni izraz kras karst in bil sprejet skupaj s prvo predstavo, kaj je kras kamnita pusta goličava z na gosto posejanimi vrtačami. Vemo, da tam bivajo Kraševci, ni pa soglasja glede omejitve regije. Ker je ta dobila ime po kamniti površini, uvrščamo vanjo samo kraško, to je apneniško in dolomitno ozemlje. Na jugozahodni strani se Kras torej konča ob flišu tržaške sinklinale in njegova meja teče od gradu Miramar proti SZ ob Tržaškem zalivu. Na zahodu je meja ob naplavni ravnini Soče, na severovzhodu ob flišu, ki sega iz Vipavske doline do vrha Trsteljskih brd, na vzhodu do fliša Brkinov. Na jugovzhodu se je v ljudskem spominu Istranov delno ohranila zavest o pripadnosti nekdaj beneški Istri, ki je dalj časa segala do predmestja Trsta in vrha Brkinov, toda po naravnih razmerah je ravniški kras socerbsko-podgorskega ravnika in Matarskega podolja povsem podoben Krasu. Od kraja Herpelje - Kozina do Podgrada je dno 20 km dolgega matarskega ravnika vrtačasto, apneniško je tudi severno pobočje Slavnika, domačini pa se ne štejejo za Kraševce, saj pravijo, da niso ne Čiči in ne Brkini, ampak justo na konfini  meji. Za Istrane se štejejo tudi na kraški planoti pod Slavnikom, kjer se Podgorski Kras nadaljuje v Socerbski. Manjše dele Krasa bomo imenovali po osrednjem naselju. Divaški Kras je pretežno ravniški, ravnik pa se zahodno od Divače povezuje prek Povirskega podolja s sežansko-komenskim. Divaški in sežanski ravnik sta povezana z bazoviško-nabrežinskim prek Lokavskih in Sežanskih vrat. Severno od Povirskega podolja so Gabrška brda uporablja se tudi ime Gabrški griči, vendar Primorci griče imenujejo brda, ki se prek ožjega slemena povezujejo s 1.027 m visoko Vremščico. 1 km široka Lokavska vrata so med Taborskimi brdi na S in hribi na JZ, kjer je s 741 m najvišje Veliko Gradišče in kjer vsa brda imenujemo po obmejnem naselju Vrhpolje Vrhpoljska brda.    V tujini je bil Kras nekdaj najbolj znan z imenom Tržaški Kras. Vendar to ime pripada samo tistemu delu Krasa, ki je prometno navezan na Trst, v širšem smislu pa vsemu Krasu v Italiji. Vendar Tržačani dobro ločijo Tržaški Kras od Goriškega slednjega so poimenovali po deželni pripadnosti h Goriški, na zahodu se končuje z Doberdobskim Krasom. Goriški del, ki pripada državi Sloveniji, bi lahko imenovali Kostanjeviški Kras. Dober kilometer širok in okoli 60 km dolg hribovit do gričevnat niz vzpetin bomo imenovali Volniško-Taborska brda. Sežanska vrata jih delijo na obmejna Volniška Volnik, 546 m in na Taborska brda Stari tabor, 603 m, glej skico.    Geološko vzeto je Kras antiklinorium, velika pretrta antiklinala iz krednih apnencev in dolomitov, ki se dviguje med dvema sinklinalama v sosedstvu. V južni je udrt Tržaški zaliv, v severovzhodni, prav tako flišni, je Vipavska dolina. Najstarejši kredni apnenci so v osi antiklinoriuma približno vzdolž Volniško-Taborskih brd gl. prečni profil in geološko strukturo Krasa ter reliefno skico.    O nastanku planote Kras je v starejši literaturi najti več tolmačenj. Po tržaških so se v predkraški fazi čeznjo pretakale reke do srede miocena. Ali je bila morska faza, ki je pustila abrazijske nivoje, predhodna, je sporno. Čez ves Kras je tekla Notranjska Reka - Paleotimava, iz Podgrajskega podolja pa je pritekala druga reka in uravnavala bazoviško-nabrežinski ravnik. V pontiku je začela Paleotimava ponikati, kar je omogočilo razvoj mladega in nato zrelega krasa D”Ambrosi, 1960, 1963, 1966, 1967, D”Ambrosi, Legnani, 1965, D”Ambrosi, Forti, 1967. Da so površinske reke oblikovale glavne reliefne poteze Krasa, menijo tudi slovenski geomorfologi Melik, 1960, Radinja, 1966, 1968, 1974, 198586. V 60. letih prejšnjega stoletja je fluvialno predkraško fazo potrdila najdba nekarbonatnih prodnikov Radinja, 1967b, 1968, 1966, 1974, D”Ambrosi, Forti, 1967, D”Ambrosi, Legnani, 1965.    V naslednji fazi naj bi potoki, ki so pritekali s preostalih flišnih krp na obrobnih vzpetinah, v podnožju izdelali manjše depresije in ob ponorih jame. Tedanje razmere bi bile podobne sedanjim v Matarskem podolju, v katerega pritekajo pritoki z Brkinov. Pravo zakrasevanje naj bi se začelo šele ob koncu pliocena Maucci, 1953, 1960. Danes tečejo potoki z območja vipavske flišne sinklinale samo še na majhen delček Krasa - v Senožeškem podolju Radinja, 1972b. Površje v okoliškem flišu je erozija znižala predvsem v pleistocenu Radinja, 1974.    Kras kot celoto radi proglašamo za planoto, ki visi proti S-SZ. V tej nagnjenosti so nekdaj videli učinek površinsko tekoče Notranjske Reke. Na Tržaškem se ravnik od Bazovice do Nabrežine znižuje za 2,3 m na kilometer. Od 440 m n. v. na vzhodnem robu Divaškega Krasa se severni niz ravnikov zniža na 318 m pri Dutovljah, na 290 m v Komnu, na 172 m v Opatjem selu in na 98 m v Doberdobu Doberdo, kar pomeni naklon 7,4 metra na kilometer na razdalji 46 km. Vendar so na tej razdalji nakloni precej različni, med Divaškim Krasom in Dutovljami 9,2 mkm, od tod do Komna 2,9 m, od Komna do Opatjega sela 8,7 m in nato do Doberdoba 22,5 m  na kilometer. Na Sežanskem in Goriškem Krasu visijo ravniki proti jugu, zato je severnejši, komenski ravnik, višji. Med kraji na južnem robu ravnikov je naklon od Divaškega Gabrka do južno od Štorij 11,7 metra na kilometer, do Koprive upade na 8,1 m, do Volčje Drage na 5 m, do Sela na Krasu na 1,7 m in do Doberdoba se spet poveča na 4,8 m na kilometer. Te razlike govorijo proti mnenju, da bi ravnike izdelala samo reka Reka. Vzdolž najnižjega južnega roba ravnikov se merjeni strmec skokovito poveča v Brestoviškem dolu. Med začetkom dola v vasi Veliki Dol 218 m in Brestovico 62 m je strmec 14,2 metra na kilometer, kar tudi govori o tektonskem ugrezu podolja. Doberdobski Kras se proti zahodni soški prodnati ravnini skokovito zniža z rebrijo, ki se zvišuje proti severovzhodu, od nekaj deset metrov na jugu na 200 m na SV pod najvišjo Debelo grižo 275 m. Tudi to reber lahko razloži le tektonika.    Prvotne razmere na stičnem krasu v območju ponorov s flišnih vzpetin so se ohranile v Senožeškem Krasu Radinja, 1972, erozijsko in korozijsko odstranjevanje flišnega pokrova z apnenca pa še poteka na Podgorskem Krasu. Le navidezno so mu podobne razmere v Matarskem podolju. Tu namreč potoki z brkinskega fliša ponirajo nad piezometrično vodno gladino na obrobnem ravniku in ne uravnavajo več kontaktnega krasa. Verjetno je prvotno čez podolje tekla tudi predhodnica reke Reke, ki jo je nato pritegnilo ugrezanje Brkinov med Vremsko dolino in Ilirskobistriško kotlino v današnjo dolino.    Po eni od novejših razlag površja Krasa so najstarejša površinska kraška oblika na Krasu ravniki, ki so svojo obliko, ne pa nadmorske višine, obdržali milijone let. Del njihovega površja je namreč mlajša tektonika dvignila v vzpetine Gams, 1998b, 1998c.    Prvotno enotni ravnik na Krasu so tektonsko dvignjena Volniško-Taborska brda razdelila na severni kostanjeviški, komenski in sežanski del ter južni bazoviško-nabrežinski del. Slednji se proti JV nadaljuje prek mednarodnega mejnega prehoda Krvavi Potok v Matarsko podolje, a ga je na prehodu zožila globoka dolina Glinščice Rosandre, ki je v zgornjem delu poglobljena v fliš. Južno od nje je malo nižji ravnik Socerbskega Krasa. Jugozahodni rob bazoviško-nabrežinskega ravnika je višji le JV od Križa Santa Croce, SZ od Nabrežine pa je nižji.    Podoben kot Volniško-Taborska brda, vendar ožji, je niz hribov po domače brd na severozahodnem robu kraške planote. To so 20 km dolga Trsteljska brda Trstelj, 643 m. Zahodno od Štanjela poteka stik med krednimi in terciarnimi kamninami po Trsteniškem slemenu, jugovzhodneje se odmakne na severno stran ravne soteske Raše, ki je v celoti poglobljena v kredne apnence, tako da se ravnik Krasa v ozkem pasu nadaljuje tudi na drugi strani doline.    Po litološki sestavi razpada Kras v širšem smislu besede na tri dele. Zahodno od Sežane ga sestavljajo kredni apnenci, v srednjem delu - Divaškem Krasu, gradijo vzpetine, zlasti Gabrška brda, paleocenski apnenci, v jugovzhodnem, istrskem delu pa eocenski fliši, iz katerih je hribovje Brkini. Proti jugovzhodu se na površju vrstijo vedno mlajši sedimenti, obenem pa se v isto smer relief zvišuje, kar se zdi nenavadno. Ti trije deli Krasa odsevajo tudi tri razvojne faze vsega Krasa in okolice. Najintenzivnejše preoblikovanje površja je doživel zahodni del, ker je najbližji mladi tektonsko nastali Furlanski nižini.    Novejša geološka stratigrafska spoznanja v okolici Krasa omogočajo časovno opredelitev faz v razvoju njegovega površja.    Sredi poti med Novigradom in Benetkami so na dnu Tržaškega zaliva v vrtini št. 5 prevrtali okoli 800 m pliocenskih usedlin, ki ležijo na staroeocenskih usedlinah, te pa neposredno na 600 m debelih eocenskih fliših Premec, Fuček et al., 1998, str. 257. Manjkajo miocenski sedimenti, ki jih ni tudi v zahodni in jugozahodni Sloveniji. Ta 21 milijonov let dolgi miocen naj bi bil torej na Krasu doba erozije, ki je omogočala sprotno tektonsko dvigovanje v goratem zaledju in ugrezanje južnega, sedimentacijskega območja. Dviganje in erozija sta bila na srednjem in zahodnem Krasu intenzivnejša, saj so bili zahodno od črte Trst-Sežana-Štorje z antiklinoriuma odneseni vsi eocenski in paelocenski sedimenti in več sto metrov krednih apnencev.    Jugozahodni rob planote Kras poteka ob tektonsko pomembnem stiku dveh tektonskih enot Južnoalpsko-apeninskega podgorja kot dela jadranske tektonske mikroplošče in Zunanjih Dinaridov, ki jim pripada severnejše ozemlje do idrijske prelomnice Slejko et al., 1989, str. 130.    Med erozijo fliša so si tako kot v vsej Sloveniji delno na prehodu oligocena v miocen in v miocenu sledile faze gubanja in narivanja ter podrivanja Guser et al., 1989. Tedaj sta nastali antiklinala Krasa, ki je bila pozneje deformirana, in manjša antiklinala, v kateri je zdaj Matarsko podolje. Z dvigajočega se temena antiklinal so bili odneseni poleg terciarnih tudi zgornjekredni apnenci, ki jih na zahodnem Krasu manjka za več kot 2 km debeline. Do približno te številke pridemo, če izmerimo debeline plasti na geološkem prečnem prerezu. Če zdaj v antiklinalnem območju prevladuje kraški ravnik, potem je bilo severno in južno od Krasa flišno ozemlje, s katerega so dotekale vode, ki so skupaj s padavinskimi vodami s korozijo odstranile manjkajoče kamnine. Južneje je moralo biti le malo nižje flišno površje, ki je kot jez zadrževalo piezometrično gladino vode. Skupno s flišnim obodom se je korozijsko zniževal tudi ravnik, ki je najstarejša reliefna enota na Krasu.    Apnenec in dolomit se na vrhu Trsteljskih brd stikata z eocenskim flišem v glavnem na ravni črti. Dokaj ravno in brez dolinskih vrzeli se stikajo pobočja obojnega niza brd s kostanjeviškim ravnikom, zato prehajajo v ta vmesni ravnik neposredno. Vse to govori o tektonskem in ne erozijskem korozijskem reliefu.    Zaradi neenakega stiskanja je planota Kras na preseku Bazovica-Divača-Senožeče široka 30 km, med Nabrežino in Štanjelom 26 km in med Sesljanom Sistiana in Devinom ter Fajtjim hribom le še 11 km. Ob tem zoženju so dobili nižine in slemena na najzahodnejšem Krasu smer Z-V, ker je kredni blok narinjen proti jugu, medtem ko je drugje v smeri JV-SZ. Na severozahodnem delu planote sta navedena niza brd najvišja Grmada, 323 m, Trstelj, 643 m. V tem delu je med tektonskim dvigovanjem od severa, z območja Vipavske doline, še nekaj časa pritekala rečna voda, tako sta nastali dve prebojni dolini. Prva poteka čez Železna vrata. Potem ko so postala suha, se je sleme dvignilo še za 60 m nad ravnik na južni strani. Druga vrata s prevalom na višini 298 m nad Branikom so prav tako nastala ob tektonski prelomnici. Južno od tega prevala je ob prelomni coni na ravniku nastala 1,5 km dolga suha dolina, ki se onstran naselja Mali Dol preoblikuje v krajše dole in nize vrtač, ki se polkrožno izognejo kopastemu hribčku Jažmerci 276 m in kraju Gabrovica. Po zavoju proti zahodu se začne neprekinjena in vedno globlja suha dolina, ki pod naseljem Kregulišče pri zaselku Škofi prehaja v Brestoviški dol. Doline nekdanjih potokov skozi vrata v Trsteljskih brdih so ohranjene le krajevno, saj je od presahnitve vodnih tokov minilo več milijonov let in se je površje močno znižalo.    Da je Brestoviški dol mlajši od kostanjeviškega ravnika sklepamo po tem, da je v Žeknu med dolom in Volniškimi brdi ohranjena širša polica v isti višini. Ostanek tega ravnika na n. v. med 280 in 290 m je ohranjen tudi v vršni planotici plečate Grmade 323 m. Sredi pliocena se je začela faza okrepljenega tektonskega razčlenjevanja prej pretežno uravnanega površja. Ob pretežno navpičnih tektonskih linijah so se začele grude tudi na Krasu različno intenzivno dvigovati ali ugrezati Guser et al., 1989. To fazo je verjetno povzročil povečan pritisk italijansko-jadranske tektonske mikroplošče na evrazijsko. Najmočnejši reliefni učinki so vidni v še vedno ugrezajoči se Furlanski nižini, severno od katere se sočasno dvigajo zahodne Julijske Alpe Slejko, Nikolich et al., 1989.    Furlanska nižina je del predalpskega tektonskega jarka, v katerem je južneje, v dolini reke Pad, neotektonika pliocenske sedimente ugreznila do globine 7.000 m, v Apeninih pa jih dvignila na 1.000 in več višine Sauro, 1982. Ugrezanje beneško-furlanska ravnine je posledica pomola jadranske tektonske mikroplošče, ki na severnem robu tone pod evrazijsko makroploščo. Jugozahodna Slovenija je na vzhodnem boku ugrezajoče se Furlanske nižine, soška ravnina pa je že njen del, zato se je vodni odtok s Krasa preusmeril iz južne smeri v zahodno. Pred preusmeritvijo je obdobno tekel celo proti jugovzhodu. Na to sklepamo po enaki usmeritvi velikih, nekoč vodnih jam v Divaškem in Sežanskem Krasu Lipiške jame, Vilenice, Divaške jame in ob gradnji avtoceste odkritih jam, gl. Slabe, 1996, Mihevc, 1998. Verjetno je bilo to v času hitrejšega ugrezanja pasu eocenskega fliša, ki je globoko vdrt med Bazoviškim in Socerbskim Krasom. Magnetostratigrafska raziskava klastičnih sedimentov v fosilni jami blizu Divače govori o njihovem nastanku pred približno 0,9-0,07 milijona let. Podobni, prav tako iz eocenskega fliša izhajajoči sedimenti v Divaški jami in Trhlovci pa so nastali pred približno 0,97 in 0,73 milijona let, to je v srednjem pleistocenu, ko naj bi na Divaškem Krasu nastopilo obdobje zapolnitve jam Gosak, Pruner, Zupan Hajna, 1998.    Razlago o nastanku ravnikov na Krasu lahko uporabimo tudi za razlago ravnika na Matarskem podolju, Podgorskem in Socerbskem Krasu.    Debelina kvartarnih naplavin je zahodno od Doberdobskega Krasa do 180 m, do 285 m pri Gradežu in do okoli 500 m v delti Tilmenta Tagliamento Marocco, 1989. Kvartarno ugrezanje v smeri proti zahodu je zajelo večino istrskega polotoka, Tržaški zaliv, tu je morje pred rekami ščitil kras, Vipavsko dolino in visoki planoti Banjšice in Trnovski gozd. Povsod tu se površje znižuje proti S-SZ in tja so usmerjeni tudi vodni tokovi. Na prehodu iz pliocena v kvartar se je poševno nagnil tudi ravnik Krasa. Tržaški zaliv je dosegel obalo Istre pred 10.000 leti, jugovzhodni rob pred 7.000 leti Marocco, 1989. Preden je v holocenu morje preplavilo današnji Koprski zaliv, je na njegovem dnu rasla stepska vegetacija Šercelj, 1998.    Sočasno so se proti zahodu nagnili Matarsko Podgrajsko podolje, Podgorski in Socerbski Kras in vmesni slavniški hrbet. Verjetno je vzhodni del ozemlja zajelo tudi sočasno poševno tektonske dviganje. To je omogočilo poniranje reke Reke in nastanek Vremske doline ter njen podzemeljski odtok proti zahodu.    Doberdobski Kras pa se ni povesil samo proti zahodu, marveč tudi proti jugu, kamor visi planota, ki jo zahodno od Štivana že prekriva kvartarna soška naplavina. Hitrejše ugrezanje je v obliki ozkega pasu seglo tudi proti vzhodu in tako je nastal 14 km in na zahodnem koncu do 170 m globok jarek - Brestoviški dol. Starejša literatura je njegov nastanek pripisovala eroziji površinsko tekoče Soče. Toda od Krajne vasi, kjer se dol razpusti v posamezne dolinaste vrtače, do Vremske doline ni sledu o soški dolini. Vmesno nižje površje v obliki pasu je verjetno posledica vzporednih prelomnic. Kot druga možnost nastanka dola se omenja pleistocenski rečni odtok z dolomitnega slemena Volovice Gams et al., 1971, vendar je dol preširok in preglobok za lokalne vode, zato je najverjetnejši vzrok tektonsko poglabljanje.    Brestoviški dol se naprej proti zahodu dvigne v razrezano sleme, na katerem si zahodno od Jamelj sledijo vrhovi kopastih vzpetin s kotami 144, 140 in 113 m. Severno od prvih dveh vzpetin se podolje nadaljuje v dol, v katerem je Doberdobsko jezero. Njegovo dno se zvišuje proti zahodu in preide v ravnik, ki sega do rebri nad soško ravnino. Južno od omenjenih kopastih vzpetin se poglablja daljše ožje podolje, v katerem je povirje potoka Moščenice, ki je eden od izvirov Timave. Morebiti je ta razcepitev Brestoviškega dola povezana s krajšim tektonskim narivom krednih plasti s severa na mlajše sedimente v okolici kraja Ronke Ronchi, ki so jih ugotovili z vrtinami, ko so iskali vodo za tržaški vodovod.    Bolj sklenjena in globlja kot prečni dolini v Trsteljskih brdih je vzporedna, 13 km dolga suha dolina, ki je v slovenski geografski literaturi znana kot Dol Devetakov Melik, 1960 ali Doberdobski dol Radinja, 1969. Nad njenim vzhodnim pobočjem teče državna meja. Proti severu se dolina znižuje in poglablja, pri naseljih Paljkišče in Devetaki se poglobi v dve uvali, nato se spet nadaljujeta 2 km suhe doline do Goriškega polja. Pred iztekom v polje je na njenem ravnem dnu kvartarna naplavina. Ker je suha dolina najplitvejša na južnem koncu pri zaselku Boneti, lahko sklepamo, da je po njej reka tekla proti severu, torej v obratni smeri, kot kažejo sledovi pritekanja s severa čez Branik in skozi Železna vrata. Možna je tudi razlaga, da je v dolu ponikala Soča, in po smeri sodeč bi bila nadaljevanje spodnje soške doline. Vendar naj bi bilo to še pred ugrezom Vipavske doline. Močno spremenjeno obliko doline Dol Devetakov lahko pripišemo tudi tektonsko zdrobljeni kamnini vzdolž prelomnice v smeri S-J. Ob njej je planotasti Doberdobski Kras na jugu in deloma v srednjem delu nižji od kostanjeviškega ravnika kot na severu.    Zahodno od Doberdobskega Krasa je tektonika znižala Kras pod naplavino Soče. Iz njega molita le še dva apneniška osamelca eden s cerkvijo Sv. Antona Krebs, 1907, Gams, 1998b, gl. tudi Radinja, 1969. Verjetno čaka enaka usoda v daljni geološki prihodnosti tudi Doberdobski Kras. Pretežno s tektoniko je površinske razmere Krasa razlagal tudi Habič 1983b, ki je izdelal morfotektonsko karto Krasa, a je ni dovolj utemeljil. Na njegovi karti je vrisana mreža podolžnih in prečnih strukturnic. Ob njih se je površje ponekod dvignilo, drugje znižalo.    Najnovejši tektonski premiki so na območju Divaškega Krasa. Ob dinarsko usmerjeni raški prelomnici, ob kateri je nastala ravna soteska potoka Raša, so pod Štanjelom vodoravno razmaknjeni kredni apnenci. Ob vzporedni divaški prelomnici je več kilometrov proti SZ, do Krepelj, premaknjena odtrgana krpa paleocenskih apnencev.    Ob vzporednem flišnem tektonskem jarku Glinščice je na stiku krede ugreznjen poševni tektonski jarek, v katerem pride pri kraju Petrinji na Podgorskem Krasu izpod eocenskega fliša na dan podlaga iz paleocenskih in krednih apnencev. Severozahodneje je med socerbskim in bazoviško-nabrežinskim ravnikom v zgornji del v fliša do štiristo metrov poglobljena dolina Glinščice Rosandre, katere erozija še ni dosegla kraške podlage. V eni od jam so jamarji ugotovili za dobro ped recentno premaknjene sklade. Jarek je nastajal verjetno sočasno z dvigom Krasa in hriba Vel. Gradišče Vrhpoljska brda, na vrhu katerega je do 741 m visoko dvignjena krpa eocenskega fliša. Med Gradiščem in pravim hrbtom Brkinov so ostanki fliša za več sto metrov nižji kot na Gradišču. Logično je sklepati, da so ti mladi tektonski premiki pretrgali tudi marsikatero globljo jamo.    Na ravniku Krasa je veliko drobnih površinskih kraških oblik, a malo velikih, vrtače pa dosegajo gostoto med 20 in 180km2. Najmanj jih je na najmlajšem delu ravnika, na Ležeškem, severno od Škocjanskih jam, v dolomitu severno od Vojščice in v dveh pasovih v podnožju Volniško-Taborskih brd Dutovlje, Merče. Del ravnika je tektonika poševno dvignila in bolj razčlenila. Med Avberjem in Kazljami so najbolj na gosto posejane kotanje, ki so bolj uvale kot vrtače. Šator pri Štorjah je globok 60 m, Kazeljski dol 55 m, Veliki dol pri Ponikvah 21 m in Draga pri Ponikvah 21 m. Draga je po obliki izjemna kotanja, ozka in s strmimi pobočji, bolj podobna dolgi kraški dolini, pri kateri je očiten rečni nastanek. Na pobočju so struge potoka, ki na najglobljem dnu ponira v skoraj 400 m dolgo in čez 100 m globoko jamo, v kateri neizravnano dno s skoki, različno širokimi hodniki in skalnimi odlomi priča o njeni mladosti. Po mnenju prvih raziskovalcev jame Savnik, Grom, Hribar, 1963 odteka ponornica iz dola v studenec na Merišču, ki je na dnu kanjona blizu struge bližnje Raše, kjer so domačini nekdaj zajemali pitno vodo. Vodonosni skladi v Dragi pri Ponikvah so po geološki karti črni ploščati apnenec in apneni skrilavec z roženci in vložki rudistnega apnenca. Vodo dajejo tudi avberskemu Velikemu dolu, ki pa je večji in bolj okrogel. Ker so med temi skladi tudi mlajši, senonski, ni izključeno, da je bil v geološki preteklosti pas teh sedimetov širši in je napajal potoke, ki so izoblikovali tudi druge sosednje dole, a so med poznejšim širjenjem in poglabljanjem dobili bolj skledasto obliko.    Menda je od kotanj na Krasu največja Divaški Radvanj, ki je globoka 49 m, s prostornino 9 milijonov m3 in brez sten. Ker je Vipava pritegnila pritoke s Krasa prej, kot je bil porušen flišni jez na jugozahodni strani, pritoki s severa na planoti niso izoblikovali slepih dolin ali obrobnih kraških polj.    Največjo kotanjo na vzhodnem robu Krasa Vremsko dolino je izdelala reka Reka. Njen ponor se je po prestavitvi s površja v podzemlje večkrat premikal Radinja, 1972. Prvotno ponorno jamo med Škocjanom in okolico Divače nakazuje pas jamskih flišnih odkladnin, ki so ostale na površju, odkar je korozija uničila jamski strop Mihevc, 2001. Nad drugimi ponornimi jamami je okoli Škocjana nastalo šest udornic Sekalak, Globočak, Lesično, Jablanica, Lazni dol in Sapen dol, ki so bile prvotno podobne Veliki in Mali dolini, a jih je mehanično krušenje sten pozneje spremenilo. Nekatere so prav tako mogočne kot Velika ali Mala dolina v Škocjanskih jamah. Med zniževanjem ponorov in kanjonov pred njimi je v Vremski dolini nastala 5 km dolga slepa dolina. Če bi začepili vse ponore, bi zadržala čez 400 milijonov m3 vode, kar je največ od slepih dolin na Slovenskem. Doline pa reka Reka, ki ponika na n. v. 317 m, ni izdelala samo s korozijo apnenca, marveč tudi z erozijo fliša. Apneniška podlaga fliša apnenec se namreč stopnjasto zvišuje proti zahodu. Tako je tudi drugje na zahodnem obrobju Brkinov. JZ od Motovuna je poglobljena slepa dolina Dansko polje z globokim breznom Mejame. Njegovo dno sega pod višino sifona na koncu Škocjanskih jam.    Od stika fliša z apnencem do ponora v Škocjanske jame je reka Reka v Vremski dolini v koritu ponikala že v preteklosti. Hidrologi so že prej izmerili, da 600 m pod vodomerno postajo Cerkvenikov mlin izginja v tla čez 0,5 m3s. Mlinarji so ponore v apnencu od nekdaj mašili. Ker pa je slovenska javnost pozabila na to, je bila zelo presenečena, ko je 11. ali 12. septembra 1982 vsa Reka ob pretoku 0,01 m3s izginila v na novo udrto brezno že kmalu po prehodu na apnenec pod Gornjimi Vremami. V Škocjanskih jamah je v Šumeči jami tekla v glavnem le lokalna prenikajoča voda s pretokom 10-20 ls. Skoraj 20 m globoko udornico je Reka zasula in preplavila šele po nalivu 2. oktobra. V naslednjem, izredno sušnem letu 1983 je padlo v porečju tretjino manj padavin kot v dolgoletnem povprečju, zato je Reka na istem mestu spet izginjala v brezno, in sicer med 30. junijem in 20. julijem, 10. avgustom in 17. septembrom in 24. septembrom in 28. novembrom, nato pa se je presihanje ponavljalo vse do 12. decembra 1983, skupno 120 dni Rojšek, 1984. Torej je pod višino Vremske doline in Škocjanskih jam splet začetnih drobnih kanalov, ki lahko posrkajo vso Reko s pretokom pod 0,0l m3s, kar se obdobno dogodi v najbolj sušnih letih. Takrat globinskih tokov očitno ne zajezujejo s površja pritekajoče vode.    Matarsko podolje, znano tudi pod imenoma Podgrajsko, izjemoma tudi Kozinsko podolje, ki je 18 km dolg in 2-3 km širok pas kraške ravnine, se dviguje proti vzhodu in se na državni meji čez preval Veliki vrh spusti v hrvaško Brgudsko podolje in naprej v Reški oziroma Kvarnerski zaliv. Ta je prav tako mlad pomol kot furlanski, s katerim se italijansko-jadranska mikroplošča vriva proti severu med hrbtoma Učke in Velebita.    Vrtačasto dno Matarskega podolja je kot planota Kras v antiklinali iz krednih kamnin. Vrtače so tu pogostejše kot na preostalem Krasu. Podolje je v kraški geomorfologiji najbolj znano po slepih dolinah, ki so na koncu potokov s flišnih Brkinov. Potoki ponikajo ločeno ali združeni v dvojici. Do Novokračin so izoblikovali dvanajst slepih ali pol slepih dolin, ki se nadaljujejo s fliša in se končujejo v obrobnih, večidel paleocenskih apnencih. Še vedno je odprto vprašanje, ali so se ti potoki nekdaj združevali in tekli proti Z, proti Kozini, kamor visi dno podolja, ali pa je po njem prvotno tekla tudi predhodnica reke Reke. Sodeč po ravnem stiku apnenca s flišem se je flišno gorovje Brkinov dvignilo ob tektonski črti, saj bi drugače stik kamnin ne mogel biti tako premočrten.    Na kratko opišimo vsaj večje in zanimivejše slepe doline, ki so navedene tudi v tujih monografijah o krasu.    Brezovica, km dolga in pol km široka slepa dolina na obrobnem apnencu, ima največ polja. Cela vas Brezovica ima dovolj prostora v dolini, v kateri potok Ločica izginja v neprehodne votline. Dno potoka so domačini prestavili nekoliko više na rob pod vasjo, da lahko voda prenika v tla in namaka travnik, a ne poplavlja. Na južnem obodu doline, pri spustu ceste za Brezovico, se odpira koliševka Brimšca, 160 m dolga in 100 m globoka udornica v nadaljevanju bosta dolžina in globina jame nakazani samo s številkama v oklepaju, s tem da bo pred globino minus, torej 160, -100 m. Brezno se na dnu razveji v dva kraka z bazeni, v katerih se zadržuje voda.    Sosednja slepa dolina Odolina Odolna, od v dolini je najbolj tipična. Njen čelni, do 60 m visoki rob je lepo zaokrožen. Pod njim ponira potok Brašnica v 117 m globoko brezno. Po Timeusovem 1928 barvanju naj bi njegove vode izvirale v Rižani. To so potrdila tudi novejša merjenja gl. karto vodnih zvez.    Sosednji slepi dolini sta Hotičina in Mrzlice. Slednja je verjetno dobila ime po toplotnem obratu, v katerem so pred prvo svetovno vojno delali led. Razmeroma majhen potok je izoblikoval 144 m globoke in 362 m dolge Slivarske ponikve. Tudi Hotinjske ponikve 362, -144 m sodijo med globlje jame. V slepi dolini pri vasi Velike Loče od loke ponika potok, ki se po pol kilometra podzemeljskega toka pojavi v spodnjem, vodnem rovu jame Dimnice Gams, 1966b.    Jama Dimnice 6.020, -134 m se odpira z breznoma med Markovščino in Slivjem. Vhodno, okoli 50 m globoko brezno je v višini zgornjega jamskega nadstropja povezano s sosednjim breznom Golobnico. Povezuje ju visoka, a ožja jama. Nadstropji sta povezani v začetni in največji Podorni dvorani. Zato se poleti od tople ponornice segreti zrak dviga skozi udornici na površje, prav tako pozimi, ko je jama toplejša. Pri mešanju s hladnejšim zrakom na prostem se dimi. Od tod ime jame. V zgornjem, suhem in turističnem nadstropju je jama lepo zakapana, zrak ohranja tudi pozimi temperaturo nad 9C. Zgornje in spodnje nadstropje povezujejo za ožino med kapniki le redke udrtine. Kot Pivka v turistični etaži Postojnske jame je tudi tu ponornica pustila v zgornjem nadstropju sled v obliki flišnih naplavin, predvsem peska, ki je mestoma vključena med sigove plasti. Sigove tvorbe so globlje v jami ohranile barvitost, so svetle ali rdečkaste, nekatere celo živo rdeče barve. Prevladujejo baldahini, kope in zasigane stene, kot redkost pa čebulaste sferične tvorbe in svečasti stalagmiti, rastoči iz zdaj suhih ponvic. Stoječa voda v kotanjah je nanje obesila sigove obroče. Za končnim sifonom so potapljači in jamarji v letih 1969-1978 odkrili 946 m, za pritočnim sifonom pa 1.700 m vodnih rovov. Od tod do ponora v slepi dolini je le še malo neznanega toka Morel, 1989.    Iz jamskega potoka so ob koncu zadnje svetovne vojne poskusno črpali vodo za Markovščino. Zdaj je speljan vodovod do te in do drugih vasi na južni strani Brkinov iz Ilirske Bistrice. Nekdanji vodovod od izvirov Mirne pri Buzetu čez Čičarijo je namreč že zdavnaj razpadel.    Dimnice so turistično zanimive objekt in so bile v zgodovini že dvakrat odprte. Domačini so prirejali v jami binkoštni ples. Po zadnji svetovni vojni so jamo začasno električno osvetlili. Sedanja uprava vabi šolske ekskurzije z obogatenim, posebej prirejenim učnim programom iz osnov speleologije. V letu 2001 si je jamo ogledalo 2400 obiskovalcev, med njimi so bili v večini udeleženci šolskih ekskurzij in terenskih vaj.    Proti vzhodu je razmerje med rečno dolino v flišu in njenim nadaljevanjem v slepo dolino na apnencu vse bolj v prid slednji. Pri Danici, ime je dobila po majhnem dnu, je dolžina obeh delov v razmerju 11  1, pri račiški Dani 4,6  1, pri brdanskih Danah 2  1. Čim dlje na vzhod gremo, tem globlje so slepe doline. Ta pojav pripisujejo večji debelini vadozne cone Mihevc, 1994a. Razmeroma globoka slepa dolina je pri kraju Račice. Ponorna Račiška pečina 304, -29 se začenja pod strmim zatrepom, nad katerim se odpira višja dolina. Najgloblja slepa dolina je 120 m globoka Brdanska Dana, ki je tik ob slovensko-hrvaški meji pod cesto Kozina-Rupa. Če bi jo vso zalila voda, bi je bilo v jezeru 0,96 km3. Še več vode bi zdržala slepa dolina Jezerina okoli 2 km3 pri Obrovu za primerjavo Vremska dolina 4 km3. Mitjina jama v Jezerini je dolga 862 m, sosednja Ponikva v Jezerini pa 862 m -63 m. V plitvejših slepih dolinah je več proda, v globljih vzhodnih pa več ilovice. Te je največ pri Obrovu, ki je podobno oblikovana dolina, kot sta Brezovica in Odolina. V Jezerini so po drugi svetovni vojni zgradili opekarno, a je kmalu zmanjkalo primerne surovine. Zanimivo pa je, da je bila dolina tako poglobljena kot danes že pred 350.000 leti Mihevc, 1998, dis..    Nadaljnji zanimivi slepi dolini onstran države meje sta Brusan, po kateri je speljana železniška proga Pivka-Reka, in še bolj Novokračine, ki je tudi na slovensko-hrvaški meji. Tu se Sušečki potok na stiku fliša, apnenca in dolomita izliva v večjo, 1.000 m dolgo Novokrajsko jamo, ki ima dva vhoda. Od ponora do konca se jama zniža za 86 m. Največja dvorana v njej meri 100  25  30 m. Po hudi nevihti so bili jamarji v jami priče 2 m visokega vodnega vala Čepelak, 1971. Na bližnjem pobočju Sv. Katarine je Zadurska jama, kamor so se med narodnoosvobodilnim bojem 1941-1945 zatekali vaščani.    Nekatere ponorne jame v slepih dolinah Matarskega podolja so precej globoke Ponikve v Odolini 331, -117, v Jezerini 826, -63, Slivarske ponikve 847, -121, Hrušiške ponikve ali Ponikve v potokih med Hrušico in Podgradom 1.036, -152, Podgrajske ponikve 280, -59, Slivarske ponikve 847, -121.    Na ravniku Matarskega podolja je med Obrovom in Tubljami precej jam, ki so večinoma tako kot v nizkem primorskem krasu dobro zakapane. Nekatere je severno od Hrpelj in v okolici Markovščine na začetku tega stoletja raziskoval A. Perko 1909. V večjih jamah se izmenjavajo vodoravni in navpični odseki rovov, nekatere se končujejo s sifonom, izmenjavajo se tudi zasigani in ilovnati odseki. Markovščini je najbližja Skalonova jama 231, -131, ki je vodno povezana z Dimnicami. Blizu Martinske jame 1.004, -120 je Janičja jama 676, -92, pod goro Jančarejska jama, bliže Obrovu Strašna jama 478, -108 in pri Rožicah Jazbina v Rovnjah 2.223, -160. Njen vetrovni ozki vhod so jamarji razširili in odkrili v navpični in vodoravni smeri prepleten, labirintu podoben splet rovov. Načrt in profil Morel, 1983, 1989 odkrivata podobo jame, v kateri je na Slovenskem na majhnem ozemlju morebiti največja gostota rovov, kar je značilnost labirintnih jam. Pri tem pa rovi, kjer se menjavajo zasigani in zakapani ter blatni odseki, niso v nadstropjih. Velika razvejenost in sledovi zastajanja vode v delu jame sta značilnost večine jam v Matarskem podolju Malečkar, Morel, 1984.    Na severovzhodnem pobočju Slavnika so jame redkejše. Pred leti pa so tam odkrili okoli 400 m globoko Jamo v Kotlu, ki je trenutno najgloblja na vsem Krasu in njegovem obrobju.    Pred poldrugim stoletjem, ko se je uveljavljal pojem kras, smo se ob tej besedi najprej spomnili na kamnito površje planote Kras. Zdaj pa Kras, vsaj Slovencem, večinoma najprej prikliče pred oči jame. Teh je v jamskem katastru na naši strani državne meje okoli 600, malo manj jih je v italijanskem delu. Jame na našem delu Krasa so povprečno 85 m dolge in 31 m globoke. Če med njimi ne bi bilo dveh velikank, Kačne jame z 12.750 m in Škocjanskih jam s 5.800 m dolžine, bi bile njihove povprečne mere še manjše. Manjša bi bila tudi globina, saj je prva 280 m in druga 250 m globoka. Obe jami sta vodni, s tokom reke Reke na dnu.    Do podzemeljske Reke pridemo še v breznu Labodnica, ki je tik ob državni meji pri Trebčah Trebiciano. Gladina reke, ki ponira na n. v. 317 m, je v končnem sifonu Škocjanskih jam pri 214 m, Kačno jamo pa zapusti na n. v. 154 m Mihevc, 1985. Tu in vse do Labodnice je vadozna cona debela čez 300 m, nato pa ta debelina do izvirov Timave upade na 100 do 200 m.    Labodnico sestavlja več bližnjih, na boku povezanih brezen, od katerih le eno doseže Reko. Zakaj je tam prenicajoča voda zmogla izvotliti brezna, ni znano. Tudi vhod v najglobljo jamo brezno Claudio Skilan -347 m pri Bazovici je bil prvotno špranja, ki so jo umetno razširili. Jama je najdaljša na Tržaškem Krasu.    V 30. letih 20. stoletja je Lazar Jerko iz obmejne vasi Repen od tržaške uprave pisno zahteval raziskavo luknje v vrtači pod cesto proti Trstu, iz katere je po hudem deževju hrupno iztekal zrak in je vrtačo poplavila voda. Neuslišan je sam s sovaščani več let širil in poglabljal brezno, ki pa je na koncu pripeljalo v slepi rov. Po drugi svetovni vojni so se izsiljevanja poti do Reke načrtno lotili tržaški jamarji. Na razdalji petdeset metrov so morali v breznu s težaškim delom ne le odstraniti podorno skalovje, ampak z izvirno tehniko tudi zavarovati prehod med njim. Skoraj 300 m globoko brezno, ki privede do Reke, ima uradno italijansko ime Lazaro Jerko.    V severnem zaledju Timave je poševno ugrezanje Krasa ugreznilo pritočne rove z dolomitno podlago vred globoko pod morsko gladino, zato potapljači v izvirih doslej še niso mogli prodreti dlje kot nekaj sto metrov. Pred kratkim je tržaškim jamarjem uspelo globlje v zaledju, blizu meje s Slovenijo, natančneje SV od Štivana, priti do piezometrične gladine še v enem breznu.    Na pragu tega tisočletja je poznavanje epikrasa v Divaškem Krasu poglobila gradnja avtoceste in pojavil se je nov izraz - brezstropna jama. Raziskovalce vodoravnih jam, ki jih je razkrila gradnja avtocestnih odsekov Čebulovica-Sežana in Čebulovica-Kozina, je presenetila količina flišne naplavine v razkritih jamah. Potrjena je bila predstava o nenehnem zniževanju kraškega površja zaradi korozije deževnice, zato po stanjšanju jamskega stropa in udoru privede do razkritja fosilnih jam. Pomembno je tudi, da sta bili na 20 km dolgi avtocestni trasi prej znani le dve jami, do globine 20 m pa jih je gradnja razkrila 130 Kranjc, 1997b, Slabe, 1996. Število jam v kraški gmoti je torej precej večje, kot bi sklepali po znanih jamah z vhodi na površju.    Analize razkritih jamskih sedimentov so znova razvnele diskusijo o nastanku talne odeje zemlje na Krasu in krasu vobče. Že prej so bile domneve, da sta nekarbonatni pesek in prod na površju Krasa ostanek starih rečnih odkladnin Verjetno se je v današnji zemlji prsti na Krasu ohranilo še kaj mineralov iz flišev in flišnih naplavin iz časa, ko so te še pokrivale znaten del površja Krasa. Nedvomno pa je v splošnem mnogo večji delež zemlje, ki so jo dali netopni ostanki apnenca in dolomita, predvsem pa že od prej prisotna ilovica v špranjah, okoli katerih se je stopil apnenec. Zato so očitni vplivi matične podlage kamnine na lastnost prsti. Na apnencih z roženci komenski skladi je bolj kisla in peščena prst, ki ji domačini pravijo kremenica, na čistejših apnencih pa “ilovka”. Gams, 1974, str. 197-199. V B-horizontu kremenice so pedologi ugotovili 56-75  SiO2 silicija, v ilovki pa le 49-57  Kodrič, 1955. V B-horizontu kremenice je 56-75  glinenih delcev s premerom manj od 0,002 mm, v ilovki pa 49-75  Sušin, 1968.    Diskusija o tem, koliko je rdeča zemlja - jerovica, na Krasu in drugod na krasu naplavljena od drugod in koliko je je nastalo tam, kjer je zdaj, pa je odprta tudi v drugih kraških predelih. A horizont je povsod ilovnato glinast, globlje pa delež gline bolj narašča in železovih oksidov je več v kontinentalni klimi Slovenije kot v Primorju Urushibara, 1976. Pri tem je značilno, da so pedologi ugotavljali manjše preložitve na dolomitih za okolico Grosupljega Gregorič, 1969 kot na apnencih matičnega krasa Sušin, 1968. Ker je dolomitno skalno površje manj razčlenjeno kot apneniško, bi pričakovali obraten rezultat. Več nanašanja od drugod je bilo zlasti na dnu depresij, vrtač, uval, kraških polj, slepih in suhih dolin, kjer je zemlje tudi v debelejši plasti in je rodovitnejša. Odkar so avtoceste na Krasu razkrile v mnogih jamah take, verjetno s fliša prinesene sedimente, se je mnenje o tem gradivu obrnilo v prid jamskih sedimetov, ki so prišli na površje po koroziji več sto metrov debelih apnencev nad sedanjo površino. Preden je povsem prenehal vodni tok ponornic, se je v njih v višjem jamskem nadstropju usedla pretežno flišna peščena naplavina. Ta je imela prvotno rumeno rjavkasto barvo in se je rdeče obarvala v površinskih pedogenetskih procesih, ko so železovi hidroksidi prešli v železove okside. Za ta proces pa ni nujna tropska ali subtropska klima. Rdeča ilovica oz. glina je lahko različna po sestavi in izvoru, obenem pa je lahko z enako sestavo rumenkasta. Rdeče ostanke daje preperevanje apnencev z roženci. Kot rečeno, vsebuje rdeča ilovica večinoma kremen. Če vsebuje plagioklaze in muskovite, ki jih v apnencih ni, je to dokaz za alohtoni izvor - iz flišne naplavine Zupan Hajna, 1998.     Prvenstvo med jamami Krasa imajo Škocjanske jame 5.088, -250. Jamski splet je izvotljen v zgornjekrednih turonskih in senonskih rudistnih apnencih, njihov višji rokav Tihe jame pa tudi v paleocenskih apnencih. V slednjih je nastala udornica Globočak, iz katere vodi turistični vhod v jamo skozi umeten rov. Lepe tektonsko nastale drsne ploskve so vidne ne le v obeh udornicah, v Veliki in Mali dolini, marveč tudi v vodni jami podzemeljske Reke. Geologi so v vhodnih delih ugotovili odločilen vpliv na nastanek jame vzdolž treh tektoniziranih lezik, ob katerih so se različno premikali skladi in so postale špranjaste Knez, 1994. Jamski splet je usmerjen v smeri lezik ali se drži tektonsko pretrtih skladov v smeri S-J ali SZ-JV. V turističnem delu je največja t. i. Šumeča jama, v kateri se pretaka glasna Reka, medtem ko v Tihi jami njenega šuma ni slišati. Apnenci v kanjonu Reke so med najbolj odpornimi proti podiranju, saj vzdržujejo izredno širok stropni lok. Največja je Martelova dvorana. Z razsežnostjo 308  123  89 m in prostornino 2,1 milijona m3 je največja v Sloveniji. Povprečna višina stropa je 106 in največja 146 m. Za njo so samo še manjši zaliti rovi. Šumečo jamo na vhodu in globljo Martelovo dvorano povezuje ožji kanal z brzicami na dnu.    Začetni rovi jame so v glavnem v dveh nadstropjih. Vrhnje nadstropje predstavlja Tiha jama, ki se izza predora iz Globočaka poglablja enako strmo kot stropni skladi, potem pa postane njeno skalno dno vodoravno. Ali je prvotno skozi Tiho jamo pritekal potok iz zahodnih obronkov flišnih Brkinov Na koncu bližnje slepe doline Dansko polje obdobni pritok zapušča dno 450 m dolge in 227 m globoke Mejame na n. v. 255 m. Teoretično se lahko pojavi šele proti koncu Škocjanskih jam, kjer Reka teče na n. v. 214 m. Ali je v najvišjem nadstropju prvotno tekel del Reke iz Šumeče jame skozi Veliko dvorano Mihevc, 1994a, 1994b, 1994c, 2001    Potemneli stalaktiti v spodnjem delu Tihe jame pričajo, da so nekdaj poplave segale še više kot v sedanjosti, celo v Veliko dvorano. Izredna poplava Reke l. 1965 je s 70 m nad normalno gladino dosegla spodnji konec Tihe jame. Tedaj se je njena gladina dvigovala s hitrostjo do 5 m na sekundo. Največja zabeležena poplava je bila leta 1826, ko se je voda v Veliki dolini dvignila 132 m nad končni sifon. Odtlej so večje poplave zaznamovali z rdečimi črtami na steni Velike doline Habe, 1967, česar pa obiskovalci zdaj ne vidijo, ker se prej vrnejo na površje z dvigalom. Za Hankejevim mostom, ki ga turisti prečkajo v Šumeči jami, se kanjon zoži. Jama se onstran Martelove dvorane končuje z Mrtvim jezerom, od koder teče voda podzemeljsko, merjeno s premo črto, 39 km do izvirov Timave. Voda je dostopna še v Kačni jami in v Labodnici, v kateri gladina niha za 103 metre, in v breznu Lazaro Jerko. Z izotopom tritijem in fluoresceinom so leta 1962 ugotovili, da je ob srednji vodi za to pot potrebovala 8 dni. Pri pretoku Reke 90 m3s je hitrost podzemeljskega toka čez 300mh in pri pretoku 32-37 m3s 109 mh. Med Škocjanom in Timavo znaša hitrost 52-164, med Labodnico in Timavo 25-83 mh. Pri sledenju podzemeljskega Sajevškega potoka so do Timave ugotovili hitrost 25-83, med Rašo in Timavo 64-136, med ponorom Vipave pri Mirnu in Timavo 88-91 mh Civita et al., 1995. Tok Reke zahodno od Labodnice je zložnejši, ker je tektonsko poševno ugrezanje zahodnega Krasa najzahodnejše rove potonilo pod gladino kraške vode z dolomitno podlago vred.    Trajnejšo zračno temperaturo ima le začetna Tiha jama okoli 9C. V Šumeči jami topla Reka poleti ozračje segreva. Vdori hladnega zimskega zraka skozi Rudolfovo dvorano precej ohladijo stene. Mešanje različno toplega zraka povzroča zimske in spomladanske megle Gams, 1987b, str. 103-105. K sreči je domala odpravljena druga ovira za turizem - onesnaženje Reke v Ilirski Bistrici. Čeprav je taka tekla v podzemlje desetletja, je bila na izvirih Timave, kjer jo je do nedavna črpal tržaški vodovod, po kloriranju pitna. Med Kačno jamo in Timavo je samoočiščevanje očitno veliko. Voda, ki prenika skozi strop v Škocjanske jame, je sicer različno trda, večinoma pa vsebuje okoli 250 mg CaCO3l, kar je več od vsebnosti take vode na Notranjskem. Največji kapnik Gigant v Veliki dvorani je star več kot 350.000 let Kogovšek, Luzar, 1983. Sicer pa o zgodovini, geologiji, speleomorfologiji in sedimentaciji sige podrobneje govori daljša skupinska razprava, objavljena v mednarodni speleološki reviji Habič, Knez et al., 1998. Novejši zgodovinski in speleološki pregled je izšel v reviji Naše jame, 40, 1998.    Sigove ponvice v Dvorani ponvic so ena glavnih turističnih zanimivosti. Pod vrhom naplavnega kupa flišnega peska je na okoli 80 m2 skoraj sto ponvic, to je zasiganih sigovih kotanjic različne velikosti, ki jih, odkar so kraško površje zarasli bori, vedno redkeje zalije prenikajoča padavinska voda, pritekajoča iz stene na vrhu kupa Gams, 1995b.    Domačini so že od nekdaj hodili k dnu Male in Velike doline po pitno vodo, ki so jo zajemali tudi na ponoru Reke. Do l. 1823 so turistično stezo podaljšali do Tominčeve jame, kjer je po arheoloških izkopavanjih ostal dva metra visok kup neprekopanih peščenih rečnih naplavin. Odkrili so prazgodovinske in zgodovinske predmete. Še starejše, paleolitske predmete so našli visoko na pobočju Velike doline, v ožji in poševno navzgor vzpenjajoči se topli jami, za katero literatura navaja imeni Ozka in Roška špilja 42, -10. Leto prvega obiska Škocjanskih jam je neznano. Ali ga pripisati pračloveku, ki je v Ozki špilji zapustil artefakte gravetiena in je verjetno že hodil k dnu Velike doline po vodo Bliže do vode je imel človek iz neolita, bronaste, železne in rimske dobe, ki se je zadrževal v Tominčevi jami v boku Velike doline.    Prvo odpravo v dobi organiziranega raziskovanja kraških jam je 21. julija 1839 in 14. junija 1840 po Reki vodil Jakob Svetina in prodrl 120 m daleč Savnik, 1968. L. 1851 je odprava domačinov pod vodstvom A. Schmidla prodrla 500 m daleč. Ob koncu preteklega stoletja, po l. 1884, so vodili raziskave tržaški raziskovalci, združeni v primorski jamarski sekciji Nemškega in avstrijskega planinskega društva Kranjc, 1993, in znani jamarji Hanke, Marinitsch in Mller. S pomočjo domačinov so l. 1890 dosegli Martelovo dvorano in l. 1889 Mrtvo jezero. L. 1904 je domačin splezal po 60 m visokem pobočju Šumeče jame in odkril Tiho jamo ter z njo popestril turistično ponudbo. L. 1991 so koprski in tržaški potapljači v končnem sifonu odkrili nove neznane potopljene dele. Odkrivanje je ves čas ovirala nevarnost hitrega narasta Reke. Za ta primer so v preteklem stoletju prvi raziskovalci izdelali malo nad gladino visoke vode reševalno pot, vsekano v steno in opremljeno z jekleno vrvjo in klini. Nad Hankejevim mostom, ki se pne 90 m nad vodo, so še vidni ostanki t. i. Mačje brvi, po kateri so jamarji iz globlje jame lahko prišli čez kanjon v Tiho jamo. Ob povečanem obisku jame so po l. 1884 izdelali nižjo, prav tako v steno vsekano turistično pot, ki se je končala onstran Hankejevega mosta. Do Tihe jame so pod italijansko zasedbo Primorske izvrtali predor iz Globočaka. L. 1959 je bila jama elektrificirana.    Turisti so vstopali v jamo skozi ponorno odprtino Reke vse do prvih let po drugi svetovni vojni, na površje pa so se vračali skozi l. 1933 odprt 900 m dolg predor med Tiho jamo in udornico Globočaka. Ko so l. 1966 smer turistične poti obrnili, so se obiskovalci sprva vračali na površje ob Reki navzgor in pozneje po naravnem mostu med Malo in Veliko dolino. Ko je poplava poškodovala poti v Mahorčičevi in Mariničevi dvorani, ki sta pod Škocjanom, so turistom skrajšali vrnitev, tako da jamo zdaj zapuščajo z dvigalom iz Velike doline. Na poti do dvigala lahko čutijo hladno sapo, ki se spušča z leto in dan osojnega skalnatega pobočja. Zato laže razumejo, da tu raste nekaj hladoljubnih rastlin, na nasprotni, vedno prisojni strani pa je nekaj zastopnikov toploljubnega rastja. Škocjanske jame so Meka za botanike, saj sta udornici zatočišči zastopnikov različnih flor, ki so v kvartarju preraščale Kras. Posamezne zastopnike vegetacije prištevajo k avtohtoni ilirski, mediteranski, panonski in baltski flori. Za ledenodobni ostanek velja npr. Primula auricola. Toploljubno rastje se je lahko ohranilo predvsem zato, ker pozimi Reka blaži močne ohladitve, hladnejši veter iz jame pa poleti v senčnih legah preprečuje premočno ogrevanje, ki bi bilo usodno za hladoljubno floro o tukajšnji klimi gl. tudi Petkovšek, 1968, Gams, 1987b. Stalaktiti so pod stropom Tominčeve in Rudolfove dvorane nagnjeni v smer prevladujočih zimskih vetrov, to je ven iz jame. Pozimi in novembra, ko je mesečna vsota padavin največja, priteče v jamo največ sigotvorne vode.    Škocjanske jame so od l. 1986 vpisane v svetovni seznam naravnih znamenitosti, tako zaradi povedanega kot tudi zaradi izrednih razsežnosti rovov. Leta 1999 je sledil njihov vpis v mednarodni Ramsarski seznam mokrišč. Jama je skupaj z okoliškimi udornicami najvidnejši predstavnik matičnega Krasa in obenem kontaktnega krasa ne le v Sloveniji, marveč tudi v širši okolici.    Jame so ogrodje l. 1996 razglašenega regijskega parka, ki zajema ozek pas s kanjonom v končni Vremski dolini in okolico Škocjanskih jam, skupaj 413 ha. Vrednost jim povečuje 18 arheoloških postaj na 23 ha ozemlja Leben, 1983.    Škocjanske jame so edinstven skupek čudovitih presežkov. Sredi regijskega parka in zevajočih udornic povečuje globino in višino dobrih sto metrov nad ponorom Reke poleg srednjeveške cerkvice samostojno stoječi zvonik - kampanila, postavljen na robu gruče hiš in starinskih poslopij, ki so nad dvema podzemeljskima dvoranama stisnjene med prepadnimi stenami na prostoru nekdanjega gradišča blizu lijakastega brezna Okroglica. V svetu slovijo kraji, okoli katerih se do vrtoglavih višin vzpenjajo strmi vrhovi. Okoli Škocjana pa zevajo vrtoglave globine in kotanje velikih razsežnosti. V kanjonu Reke pred jamo je voda izjedla 20 milijonov kubičnih metrov apnenca, v udornicah Sekalak 8,6, Globočak 4,8 in Veliki in Mali dolini 3,39 milijona m3. So jame, v katerih se enkrat na nekaj let pod sto in več metrov visokim stropom komaj slišno pretaka in komaj vidno polzi potoček s pretokom nekaj litrov na sekundo, tako kot v Šumeči jami. So tudi vodne jame, v katerih nekaj krati na leto bobnijo peneči se valovi visoke vode s pretokom več kot sto kubičnih metrov na sekundo in v slapu padajo iz odprtine v naravnem mostu v jezero na dnu Velike doline, tako da tu in v Šumeči jami pod njimi drhtijo sedemdeset milijonov let stari apneniški skladi. So pa tudi jame, ki obiskovalcem razkrivajo divjo neukročenost narave in vode, ki po več sto tisoč letih še ni uspela zravnati dna struge, sifonov in brzic med dvoranami. Nedaleč vstran pa narava v Tihih jamah obenem razkazuje svojo delavnico, kjer v temi in tišini, ob razsvetljavi pa tudi pred očmi obiskovalcev s stropa kapljajoča voda gradi nove svetle kapniške pritlikavce in v Rdeči dvorani s svežo belo sigo milimeter za milimetrom prekriva temno rjave glave kapniških velikanov, od katerih so se nekateri zrušili pod težo stotisočletne starosti.    Z večjimi depresijskimi oblikami je Kras razmeroma reven. Poleg omenjenih suhih dolin poznamo 3 km dolgo jezersko kraško polje - Doberdobsko jezero, ki ima dokazano vodno povezavo z Vipavo, ni pa dokazana povezava z glavnim izvirom Timave.    Kras je lep primer t. i. pretočnega krasa. Vzdolž antiklinoriuma podzemeljsko teče Notranjska Reka, ki se od Škocjanskih jam hitro spošča do nadmorske višine 19 m na dnu Labodnice. Med Sesljanom in Štivanom dinarsko usmerjeni antiklinorium zavije proti zahodu. Tu tektonska pretrtost in litološki stiki usmerijo široke pramenaste tokove podzemeljske Reke proti jugu k izvirom Timave. K njenim izvirnim vodam, ki nihajo med 1-13 milijonov m3 na dan, prispeva Notranjska Reka do Škocjana manj kot petino. Porečje Timave cenijo na okoli 980 km2, od česar odpade na matični Kras okoli 500 km2 D”Ambrosi, 1960. Novi izračuni govorijo o 1.000 km2 porečja Timave, od tega 736 km2 v republiki Sloveniji in 202 km2 v Italiji Civita et al., 1995. Potapljači so v zaledju izvirov doslej našli skupno 1.969 m rovov do globine 82 m. Do vodne gladine sega še 5 km oddaljena jama Dolenca. Črpalke vodovodnega zajetja za kraški vodovod pri naselju Klariči so potopljene pod morsko gladino. Zlasti nejasne so meje porečja na severu, saj niso znane količine vode iz Vipave, ki pod Vrtočami ponika v dno skalne struge, in Soče, ki ponika v soško prodno ravnino D”Ambrosi, 1960, Bidovec, 1957. Zaradi nezadostnega premešanja teh voda sta kemična sestava in temperatura nekaterih izvirov Timave rahlo različni. Temperatura med letom niha v obsegu do ene stopinje C in čez Forti, 1966, Forti, Tomassini, 1963. Sporno je tudi, koliko naplavine vnaša Reka v kraško podzemlje. Po starejši navedbi Wagner, 1954 naj bi letni vnos skozi Škocjanske jame znašal 6.000 m3 blata.    Kanjon Glinščice Rosandre loči bazoviški ravnik od malo nižjega socerbskega ravnika. Glinščica izvira na slovenskem ozemlju, v flišu v okolici Ocizle. Na robu fliša se odpira Ocizeljska pečina 2.780, -50. Del njenih povirnih voda se ob izredno visokem stanju podzemeljsko pretaka skozi jamo Grad Osapski, imenovano tudi Osapska jama 160, -54, a le zelo redko. Sicer je v začetnih jamskih delih voda le ujeta. Jama se je odprla s podorom skalovja v steni, po katerem vodi pot iz vasi Osp, ki je v dolini Osapske reke, kjer je tudi njen izvir. Pred vhodom v jamo so pod previsno steno ostanki obrambnega zidu nekdanjega gradu. Jama se končuje v sifonskem jezeru Novak, 196465.    Nekdaj so trdili, da podzemeljski tok Reke na površju nakazujeta streljaj od divaške železniške postaje globoki kotanji Risnik in Radvanj, vendar rovi Kačne jame ne potekajo pod Risnikom, dvojna vrtača Radvanj pa naj bi bila del nekdaj enotne jame, ki se je ohranila v Divaški jami in Trhlovci Gospodarič, 1984, Mihevc, 2001. Njegova dolga os poteka pravokotno na smer Kačne jame in Trhlovce.    Kilometer zahodno od Divače se Kačna jama 12.750, -280 začenja z lijakasto vrtačo, ki preide v 180 m globoko brezno znatnih razsežnosti. Pred stoletjem so bile ob stenah vhodnega brezna zgrajene stopnice. Na dnu se vhodna votlina razcepi v dva večidel vodoravna rova, vzhodnega in krajšega zahodnega. Do leta 1972 je znašala znana dolžina izmerjenih rovov 1.920 m. To leto pa so logaški jamarji odkrili prehod v nižje rove Reke in začeli prodirati v smeri proti Škocjanskim jamam in proti zahodu Kenda, 1973.    Rovi so v dveh nadstropjih, manjši rov pa je sredi med njima. Dno najnižjega rova doseže 154 m n. v., sledovi najvišjih sedanjih poplav pa segajo do 240 m n. v. Razlika med najvišjo in najnižjo vodo 96 m je torej tu podobna kot v začetnih Škocjanskih jamah. Sledovi starih poplav pa so še višji. Kačna jama je z 12.750 m skupne dolžine in 281 m globine največja jama na Krasu. Ko bodo iz nje prodrli do trenutno 900 m oddaljenega, enako visokega severozahodnega konca Škocjanskih jam, bosta obe jami druga najdaljša jama na Slovenskem. Ugotovili so še eno posebnost ob srednji vodi odteka ta proti SZ, ob nizki proti JZ, ob najvišji pa proti jugu. Ali je v jami začetek raztekanja vodnih tokov Reke pod vsem Krasom Skozi 2.500 m rovov Kačne jame teče Reka ob povprečnem stanju, v 2.500 m rovov pa zastaja le poplavna voda. Čeprav sta konca Škocjanskih jam in Kačne jame blizu, zelo nizka Reka osrednjega dela Kačne jame ne doseže. Da je ob višji vodi povezava hitra, dokazujejo v Kačni jami naplavljeni do 8 m dolgi leseni hlodi, kamionske pnevmatike in kupi plastičnih izdelkov Mihevc, 1984, 1985, 2001, Nagode, 1998. Ime po Divači si Divaška jama povsem zasluži dva njena rova potekata pod divaško železniško postajo, devet rovov pa pod železnico Divača-Gorenje. Končni jugovzhodni rov zaobide udornico Risnik na severni strani. Zahodni, v celoti pa jugozahodni rov zgornjega nadstropja je od vhodnega brezna usmerjen proti 643 m oddaljeni in enako usmerjeni Divaški jami. Toda med zahodnim rovom Kačne in Divaško jamo je več kot 150 m višinske razlike, pri nižjih dveh spodnjih nadstropjih pa še precej več, čeprav se obe odpirata na istem, divaškem ravniku.    Rovi Kačne jame se tako kot rovi Risnika izognejo več drugim večjim vrtačam in koliševkam Krgunce, Bukove doline. To kaže risba s jamskim načrtom, vrisanim na podrobno topografsko karto glej sl. 242.    Blizu Kačne jame je 140 m globoko brezno Košava jama, na dnu vrtače Bukovnik je 90 m globoko brezno, in če k temu prištejemo še Divaško jamo, dobimo predstavo o precejšnji prevotljenosti Divaškega Krasa.    Vhod v 672 m dolgo Divaško jamo -89, ki jo je l. 1884 odkril domačin in poznejši vodnik Gregor Žiberna, je na dnu 18 m globoke udornice. Če odmislimo zelo masivne sigove tvorbe, zlasti mogočne in visoke stalagmite in sigove kope, je skalni rov izrednih razsežnosti, saj je strop še zdaj visok do 20 m. Prevrnjeni in prelomljeni 12 m dolg stalagmit Harambaša je debel 4,5 m. Ker pa jama ni električno razsvetljena in so sigove tvorbe zaradi nekdanje dimne razsvetljave potemnele, kapniško bogastvo ob slabi razsvetljavi nima prave turistične veljave.    Osnovna barva sigovih tvorb je opečno rdeča, v območju vdiranja zimskega hlada in sušenja vlage iz sige in sten sivkasta, na navzgor obrnjenih površinah pa potemnela zaradi razsvetljave z dimnimi sredstvi Gams, 2001.    V nasprotju z nekaterimi drugimi jamami na Krasu so z Divaško jamo po odkritju večinoma upravljali domačini iz Divače. S sekcijo za naravoslovje Avstrijskega turističnega kluba so l. 1886 sklenili zakupno pogodbo za deset let. Jama je kmalu zaslovela po svojem kapniškem bogastvu in je doživela velik obisk. Med drugimi odličniki sta jo obiskala avstrijski prestolonaslednik Rudolf po njem so jamo imenovali in slavni psihiater Sigmund Freud. Da so v velikih prostorih za osvetljavo potrebovali veliko dimnih sredstev, žalostno pričajo potemnele navzgor obrnjene površine kapnikov. Ob sokolskem izletu 1898. leta je v jami svetilo 1.500 sveč. Svoje je prispevala žlindra iz parnih lokomotiv, ki so jo Divačani l. 1914 posuli po jamski poti. L. 1904 je upravo jame prevzelo slovensko Planinsko društvo iz Trsta. Po prvi svetovni vojni so jo upravljale italijanske organizacije, po l. 1965 pa je vodenje po jami obnovil jamarski klub v Divači in po l. 1975 Jamarsko društvo Divača, ki si prizadeva izboljšati jamsko pot in uvesti električno razsvetljavo Puc, 1999.    Blizu ceste Divača-Lokev je od Divaške jame pol kilometra oddaljena 142 m dolga -22 m Trhlovca z vhodom pod steno na boku dna vrtače. Čeprav kratka, ima ta jama prav tako velike prostore kot Divaška jama Gospodarič, 1984. Pred udorom jamskega stropa v vmesnem delu je bila povezana z Divaško jamo, ki pa leži približno deset metrov nižje od Trhlovce. Nad jamo se začenja pobočje hriba Klemenka kot del Taborskih brd, o katerih smo že zapisali, da so se dvignila po izoblikovanju divaškega ravnika. Na vzhodnem obrobju Taborskega gričevja sta Kačna in Divaška jama, na južnem podnožju pa je na ravniku, kjer ni nobenih dolinskih sledov o ponornici, vhod v 700 m dolgo Vilenico 803, -180 risba 49. Za udorom, skozi katerega se spustimo v jamo po gruščnatem vršaju, je zravnana dvorana, v kateri se vsaki dve leti zbirajo srednjeevropski književniki. S podelitvijo nagrad najboljšim pesnikom zadnjih let je jama dobila širši kulturni pomen. Niže od vhoda je poševni Hodnik kapniških stebrov, širokih 15 do 20 m in visokih 8 do 12 m usmerjen proti jugo-jugovzhodu privede v močno zakapano Rdečo dvorano. Zadnja turistična dvorana je Vilinska, kjer so kapniki bolj ohranili prvotno barvitost, medtem ko so na navzgor obrnjenih površinah do tod sajasti. Vilinska dvorana se nadaljuje v nižjo etažo s spletom manjših, ponekod blatnih votlin, ki jih povezujejo ožine. Večinoma so bile odkrite šele leta 1963 in so znane pod skupnim imenom Fabrisova jama. Ker je ta na začetku pod stropom z odprtinami povezana z višjim turističnim delom Vilenice, sta oba dela ob zavoju očitno nastala v isti, poševni votlini, ki pa sta jo ločili siga in peščena ilovica. Flišna naplavina je tudi v končni, tj. Fabrisovi jami, katere podolžna os teče prečno na os preostale jame in se razteza proti koncu Gustinčičeve jame.    803 m dolga in skupno 180 m globoka Vilenica je verjetno najstarejša turistična jama na svetu Grom, 1964. Krajevni leksikon Slovenije v prvi knjigi navaja, da je leta 1633 dal završki grof Petač jamo v upravo lokavski cerkvi in si z njo delil dohodek od vstopnine, leta 1707 pa ji je prepustil celoten dohodek. Leta 1821 je prejel slikar Peter Fendi na beneški razstavi zlato medaljo za oljnato sliko Vilenice, kar je domnevno prva umetniška slika neke jame na svetu Trimmel, 1968, str. 170. V drugi polovici 19. stoletja je Vilenico zasenčila Postojnska jama, pozneje pa tudi Škocjanske jame. Leta 1963 jo je sežanski jamarski klub ponovno uredil, boljše električno osvetlil in odprl za turizem. Še vedno je pri jami urejena stalna vodniška služba le ob sobotah in nedeljah, za druge dneve pa skupine lahko naročijo obisk pri jamarskem društvu v Sežani.    V okolici Lipice je 210 m globoko Lipiško brezno, znano po tem, da je rov ena sama vertikala.    Ob cesti Lokev-Sežana se severno od Lipice odpira skozi udornico vhod v Lipiško jamo 1.194, -230. V njeni dvorani 100  40  38 m je nekaj izredno velikih kapnikov. Tudi ta jama je delo večjega vodnega toka.    Konec leta 1999 so v lipiški okolici odkrili vhod v jamo, ki so jo zaradi obilnih povsem svežih kapnikov kmalu začeli imenovati Vilenica 2. Po odkritelju jo zdaj imenujejo Gustinčičeva jama 557, -89. Zaradi izredne zakapanosti bi zasenčila druge jame na Krasu, če bi vanjo naredili širok vhod in jo turistično uredili. Zaradi težavne ureditve poti po dnu jame in krhkih kapnikov na stropu pa do tega še dolgo ne bo prišlo. Niso redki 1-2 mm debeli in do ene pedi dolgi beli heliktiti, ki rastejo navpično navzgor. Po takih je znana tudi Skilanova jama. Velike površine na stropu so posejane z čebulastimi stalaktiti Gams, Gustinčič, 2000.    Zahodno od Lipiške jame je ozemlje močno prevotljeno. Ta jama je domnevno ostanek daljšega jamskega sistema, katerega del naj bi bile še Križmančičeva jama 460, -87, Malanca, Jama v Partu 396, -57 in Rebčeva jama Šušteršič, 196970. Nedaleč vstran je 120 m globoko brezno Golokratna jama -129. 97 m globoka in 585 m dolga Škamperlova jama sestoji iz 50 m globokega vhodnega brezna in vodoravne jame večjih dimenzij, razvite v dveh nadstropjih. Votlina meri na koncu 105  40  40 m. V okolici Škamperlove jame so večje votline tudi v Jami v Ukmarjevem dolu 118, -60 in v Brundlovi jami, ki sta morebiti tudi ostanek nekdaj večjega jamskega sistema. Razkrite brezstrope jame na Divaškem Krasu so usmerjene proti jugu, omenjene na lipiško-sežanskem Krasu pa proti severozahodu ali zahodu ponornice s fliša so pritekale verjetno z območja sedanjega Tržaškega zaliva.    Divaška jama, Trhlovca, Vilenica in Lipiška jama ležijo ob robu Taborskih brd, ki se širijo med Sežano, Lokvijo in Divačo. V vseh teh jamah so rovi velikih razsežnosti in veliki stalagmiti pričajo o starosti več sto tisoč, če ne več milijonov let. V njih so ostanki sive, rumene do rdečkaste ilovice in gline, ki so domnevno ostanek flišne naplavine. Jame so usmerjene proti jugovzhodu, jugu ali jugozahodu. V Lipiški jami 1.194 m datirani kapnik je star nad 350.000 let Zupan, 1991. Na površju teh brd in ravnika, v katerem se odpirajo, ni več vidnih sledov ponornic, saj ga je korozija padavinske vode znižala za več sto metrov. To je najočitneje pri Vilenici Gams, 1984. V Divaški jami in Vilenici je dimna razsvetljava v 19. stoletju in v prvi polovici 20. potemnila temena stalagmitov. Potemnelost delno zabriše le močna električna razsvetljava. Tako je v Vilenici, ki je tudi turistično najbolj obiskana. Glede na kapniško in sigovo bogastvo bi se lahko obe jami in tudi Dimnice potegovale za večji obisk turistov iz tujine, a v Sloveniji jamska turistična ponudba presega povpraševanje. Vlaganja v moderno turistično trženje pa zahtevajo za mnoge upravljalce jam prevelike vsote.    Na vrhu Taborskih brd vzhodno od Sežane se na n. v. 483 m odpira jama Bestažovca 280, -43. Vhodno brezno se konča v dvorani, iz katere se nadaljuje 12 m širok, do 14 m visok in 150 m dolg rov. Stropne kotlice v breznu kažejo na nastanek v freatični coni. Ker je bil rov nekdaj bolj povezan s Perkovo pečino na dnu večje sosednje udornice, so v njem zaradi zmrzali odpadli kosi sige, ki so jih krioturbatni procesi sortirali v poligonalna tla. Na zdaj zasutem stiku obeh jam so kosti in neolitska keramika, zapuščina človeka, ki je prihajal iz sosednje Perkove pečine. Jamski sedimenti na pobočju brd nakazujejo verjetnost, da se je jama prvotno nadaljevala tudi v drugo smer, proti vrtači Dol Bestažovca Mihevc, 2000. Gre torej za razpadlo in zelo staro jamo. Verjetno je Bestažovco s Taborskimi brdi vred dvignila tektonika za toliko, kolikor so brda visoka.    V slovenskem delu sežansko-lipiškega Krasa sta bolj znani še Jama na Gropajski gmajni 120, -140 in kilometer dolga Medvedova jama. V sežanski občini je bilo l. 1994 od 477 registriranih jam 59  brezen oziroma je tak začetek jame, od tega 41  globokih do 30 m in le dve več kot 200 m, 38  je bilo suhih, do 100 m pa je bilo dolgih 64  jam. Skupna dolžina vseh rovov je bila 47 km ali 0,8 rova na kvadratni kilometer Habič, 1983, 1984.    Tik ob državni meji pri Orleku v Italiji, kjer sta dve globoki udornici, je 329 m globoko brezno Labodnica pri Trebčah. Jama ima na koncu dvorano, v kateri je reka Reka dostopna vzdolž 200 m toka, nad njo pa se ne povsem eno nad drugim vrstijo bočno povezana stopničasta brezna, skozi katera so do reke speljane stopnice. V letih 1840 in 1841, ko so iskali vodo za tržaški vodovod, so jo namreč po raziskavi opremili z lestvami. V italijanski in nemški literaturi je znana pod imenom Lindnerjeva jama, po inženirju A. F. Lindnerju, ki je vodil raziskavo s pomočjo domačinov. Ni znano, zakaj je prav tu nastalo to globoko brezno, kjer skozi strop prenikajoča voda na udarnem mestu kapelj še vedno korodira temno sive goste apnence, ki so razžrti. V njih sta pri bližnjem Orleku še dve globoki brezni. Je kdaj v to smer odtekala voda s paleocenskih in eocenskih skladov Najbližji otok paleocenskih skladov je v 2 km oddaljeni Lipici. Obisk Labodnice, ki je delno električno osvetljena, omogočajo bolj športnim turistom zgrajene stopnice in lestve.    Reka teče po dnu na 13 m n. v. in doseže druge jame v nadmorski višini v končnem sifonu v Škocjanskih jamah na 173 m, na dnu Kačne jame na 154 m, v Grotta cristalli vodna gladina niha med 40 in 20 m, v Lindnerjevi jami med 3 in 5 m. Se pravi, da je strmec do Kačne jame čez 50 promilov, med njo in Labodnico 7, med njo in Timavo pri Devinu 0,5 promila. Dno Skilanove jame vhod pri Bazovici 384 m, -346 m je na n. v. 38 m.    Skilanova jama -346 z dvema jamskima nadstropjema rovov in s svojo globino spominja na Kačno jamo. Jamsko dno je na nekoliko nižji nadmorski višini kot v Kačni jami, nižji je tudi vhod, saj je bazoviški del južnega ravnika Skilanova jama se odpira na pobočju pri Bazovici nižji od divaškega. Poševnost ravnika se proti severozahodu povečuje in zahodno od Sesljana je že ugreznjen pod morsko gladino. Vzhodno-zahodna smer jame ponuja razlagi, da je skoznjo tekla Reka, ko je še prečkala Matarsko podolje Gams, 1998a, 1998b, ali so tekli vsaj združeni potoki z Brkinov, ki zdaj ponikajo v tem podolju. Z njegovega zahodnega dela zdaj ponornice z Brkinov odtekajo v Rižano. Tej je erozijsko bazo znižalo mlado tektonsko ugrezanje Koprskega zaliva. Vršaj Rižane je nastal v holocenu in leži na eocenskem flišu Šercelj, 1996.    Voda z južnega, slovenskega roba Istrskega krasa delno odteka v izvire Mirne pri Buzetu. Vanjo odtekajo tudi ponornice v Movraških uvalah. Ponikalnice pod Brkini odtekajo iz Račic in vzhodneje od tod v tektonsko mladi Kvarnerski zaliv Habič, 1989, katerega povodje zaradi mladosti zaliva še ni globlje poseglo v zaledje. Ker je v Istri poleg tega tudi manj padavin in večja evapotranspiracija, daje Rižana ob suši že premalo vode za koprski vodovod. Trenutno kupujejo vodo za vodovod še iz Gradol, to je izvira v dolini Mirne, ki ima povprečni pretok 1,8 m3s in minimalnega 0,28 m3s. Vodnatost Gradol pa morajo ob nizkem stanju bogatiti iz sosednjega izvira Bonacci, 1996.    Če h Krasu prištevamo tudi ravniško Matarsko podolje, Podgorski in Socerbski Kras, meri to področje dobrih 600 km2. Okoli dve tretjini Krasa sta v Republiki Sloveniji in Zavod za spomeniško varstvo v Gorici ima tam registriranih 282 kulturnih spomenikov in naravnih znamenitosti, med njimi kamen v obliki gobe pri Lipici, in 86 arheoloških objektov. Med njimi so gradišče Debela griža pri Volčji Dragi, v katerem je nakopičenega najmanj 13.000 ton kamenja, in 4 krajinski parki Škocjan, Beka, Lipica, Štanjel. Povprečna dolžina jam je 85 m in globina 31 m. Med kulturnimi spomeniki je tudi Sveta jama 231, -44 pri vasi Socerb. Odpira se nedaleč od najvišje rebri v Sloveniji, tiste ob robu Socerbske planote nad Dolino San Dorligo. Odpira se ob strmem pobočju udorne doline, ki je nastala nad njenimi neznanimi votlinami. Vhodna vrata so pritrjena na kapnik. Vhodna dvorana je vrh zelo stare podorne votline, v kateri skalno dno in strop mestoma povezujejo veliki stari kapniški stebri. Pri enem vrhnji del še visi s stropa, čeprav se je spodnji pogreznil za več centimetrov. Zasnovo skalne votline je verjetno oblikoval pretok s fliša, ki se pri vasi Socerb zdaj začenja petdeset metrov nižje. Pod planoto so se in se obdobno še pretakajo vode Glinščice. Njihovo delo je tudi Ocizeljska jama, imenovana tudi Beška 2.780, -150. Na bližnjem razpokanem robu planote je v gradu Socerb nastalo brezno Jama pod Socerbskim gradom 76, -13.    Na italijanskem delu Krasa je relativno največ jam v eocenskih foraminifernih apnencih, največ vrtač pa v krednih apnencih. Površinsko so najbolj zakraseli nabrežinski in radiolitni apnenci, najmanj pa sivi kristalasti dolomiti in komenski skladi Forti, Tomassini, 1967. Od turističnih jam najbolj slovi Jama v Briščikih, italijansko Borgo Grotta Gigante. Je ena sama večja votlina, ki je nastala s širitvijo rovov v dveh nadstropij. Jama se odpira v vasi Briščiki na n. v. 260 m in je globoka 120 m, 280 m dolga dvorana ima na dnu nekaj večjih kapniških tvorb. Slovi visok stalagmit v obliki okleščene palme. Jamo, ki je električno osvetljena, so izrabili tudi za mikroseizmično postajo, ki meri lunisolarno osciliranje zemeljske skorje. To, kar so bile za Tržačane nekdaj Vilenica in nato Škocjanske jame, je danes Jama v Briščikih. V letu 1970 jo je obiskalo 42.000 turistov, l. 1997 pa že več kot 60.000. Pred vhodom sta meteorološka postaja in speleološki muzej.    Meteorološka postaja je več let delovala tudi v 226 m globoki in 600 m dolgi Jami na Hudem letu v Padričah, v kateri je ena največjih votlin na Krasu.    Tržaški jamarji organizirano raziskujejo Tržaški in Goriški Kras že dobro stoletje. Z odkopavanjem vhodnih ožin odkrivajo, tako kot na primer v Angliji, vedno nove votline. Slovenskemu jamarskemu društvu Kraški krti, ki ima sedež v Doberdobu, je uspelo leta 1972 odkriti na Vrhu S. Michele del Carso jamo Kraljico Krasa. Čeprav je kratka, je zelo zakapana. Planota Doberdobskega Krasa sega na severnem koncu do 275 m višine. V slovenščini in italijanščini objavljen jamski seznam tega društva med več kot dvesto opisanimi jamami, kolikor jih je na Doberdobskem Krasu, navaja tudi 110 m globoko brezno Rikijev samar s suhim dnom le 4 m nad morsko gladino. V Pečini pri Črncih so odkrili drobno zrnato naplavino, ki s primesjo glinencev priča o rečni naplavini visoko nad soško ravnino. Društvo sodeluje z raziskovalnimi in drugimi organizacijami, zlasti pri raziskavah hidrokemizma voda Dobrdobskega jezera in jam. S kemičnimi analizami vode v skalnih vodnjakih blizu struge Vipave so dokazali slabšo povezavo z Vipavo kot s Sočo. Merili so gladino Doberdobskega jezera in v plitvem Breznu na Jameljskem, ki je na dnu ene od vodnih kotanj s stalno vodo tudi po osušitvi Doberdobskega jezera. O vsem tem poroča drugi dvojezični zbornik z naslovom Med Timavo, Sočo in Vipavo 1998, izdan ob 25-letnici delovanja JK Kraški krti.    
Kras Postojnske kotline    Postojnska kotlina je v literaturi znana tudi pod imeni Pivška kotlina, Pivka in Postojnsko kraško polje. Še najmanj sporen je izraz kotlina, saj je s svojim dnom v glavnem med 500 in 750 m n. v. izrazito poglobljena med okoliškimi gorami Nanosom s planoto do več kot 1.100 m, Hrušico in Javorniki z vrhom Javornik 1.216 m, pod najnižjimi prevali na obodu pa od 100-150 m. Južni, dinarsko SZ-JV potekajoči apneniški rob je manj sklenjen in s svojimi vrhovi med krajema Pivko in Senožečami ostaja pod 832 m, če prezremo odmaknjeno Vremščico 1.027 m. Štirioglato kotlinsko dno je večinoma gričevnato, zlasti v prevladujočem eocenskem flišu.    Fliš v kotanji obroblja višji apneniški rob na vseh straneh razen pri Razdrtem, kjer je štirioglata, tudi pozimi bolj zelena zaplata postojnskega fliša v obsegu slabih sto km2 povezana s flišem Vipavske doline. Flišno ozemlje prekinjata dva večja apneniška otoka. Prvi je ob jugozahodnem robu kotline in nosi značilno ledinsko ime Ravnik. Domačini ga delijo po lastništvu vasi, ki so na vzhodni strani v dolini zgornje Pivke. Prve jamarske raziskave pred l. 1955 so našle in z objavami načrtov dokumentirale na Prestranskem ravniku 34 in na Slavinskem ravniku 15 jam Hribar, Habe, Savnik, 1955. Med njimi je med jamarji bolj znana 1.235 m dolga in 75 m globoka Vodna jama v Lozi, v katero pripelje globlje brezno. Ob večji suši, ko jamski potok v njej skoraj v celoti presahne, je nesorazmerje med njim in več kot deset metrov visokim in širokim hodnikom posebno veliko. Takrat je najbolj očitna razlika med nekoliko bolj trdo in tudi pozimi toplo vodo, ki priteka z okoliškega apnenca Slavinskega ravnika, in to s flišnega pasu med jamo in Orehovškim krasom. Od kraških oblik prevladujejo na neposeljenih ravnikih vrtače, udornice, suhe doline, v gozdu pa mešan listopadni gozd, v katerem so se ohranili le še redki pašniki.    Vode jugozahodne kotline s Sajevškim ravnikom vred podzemeljsko odtekajo proti Krasu oz. Timavi in pri tem prečkajo višji apneniški obod, ki ga ločuje od pretežno flišne Košanske doline. Na tej kratki razdalji se piezometrična gladina hitro zniža. 212 m globoko brezno Gabranca pri Neverkah občasno bruha visoko vodo, ob suši pa je suho. Tedaj voda iz brezna ne more odtekati v bližnjo, okoli 250 m višje tekočo površinsko Reko, temveč le pod Kras Habič, Gospodarič, Kogovšek, 1984. Hkrati je v Košanski dolini piezometrična gladina ob suši okoli 150 m nižja kot na zgornji Pivki. Povodje Jadranskega morja sega s severnim robom še v flišno osredje Postojnske kotline. S sledenjem je dokazano odtekanje Sajevškega potoka s ponorom na Sajevškem polju, ki je slepa dolina Habe, Hribar, 1965, skozi Vodno jamo v Lozi proti Timavi.    Drugi večji apneniški otok na dnu Postojnske kotline je 8 km2 razsežna apneniška leča, ki jo predstavlja pomol med Hruševjem in Slavino, znan kot Orehovški kras. Vode z njega zbira večji izvir Korentan, iz katerega je pred napeljavo vodovoda iz Malnov zajemal postojnski vodovod Gospodarič et al., 1970. Dokler je v novem veku mimo Orehka vodila glavna poštna cesta proti Trstu, so bili Žegnana jama 492, -62 in blizu Prestranka Ovčja jama, Konjska jama 137, -36 in Zakajeni spodmol veliko bolj obiskani in znani.    Skozi apneniški obod na severu in severozahodu vode iz kotline samo odtekajo, skozi vzhodno gorato obrobje v Javornikih pa obdobno odtekajo in pritekajo. Zato pretok Pivke, ki zbira vode na vzhodnem robu kotlinskega dna, najbolj niha med višjim povprečnim stanjem v zimski polovici in nizkim stanjem v času vegetacijske rasti, zlasti poleti. V dolgoletnem povprečju ima Pivka pri Prestranku 1961-90 avgusta dvajsetkrat manjši pretok kot novembra, čeprav je padavin le za dobro tretjino manj kot v mesečnem povprečju. Zaradi velikega nihanja gladine voda preplavi nekaj pivk, to je različno velikih uval, in nekaj dolin z ravnim dnom. Ob močnem poznojesenskem deževju in izredno visoki vodi nastane med Koritnico in Prestrankom, to je ob zgornji in srednji Pivki, do 17 občasnih jezerc. Največji in navadno tudi najdolgotrajnejši občasni jezeri sta Petelinsko in Palčje jezero.    Bolj znana in večja med njimi si sledijo proti S-SZ in so Baško po vasi Bač, Kalško, Zagorsko Zagorje, Drskovško Drskovče in Parsko Parje jezero. Te obdobno ojezerjene uvale ali razširjene doline so posebni ekotopi s pretežno mokrim dnom, temu primerno vegetacijo in živalstvom. Odkar so pred drugo svetovno vojno Pivko od izvira pri Zagorju do Slavine regulirali in odkar dna prej travniških uval v vedno večji meri zaraščata grmovje in drevje, se tu sredi suhega apneniškega površja zmanjšuje tudi biotska diverzivnost. Ohranitev stare rabe zemljišč bi bila zato v prid varstvu narave.    Nižavje ob zgornji Pivki je 1-2 km širok valovit ravnik v dnu uleknine, kjer gladina kraške vode niha za več kot deset metrov. Tolikšno nihanje zlasti v zgornjem povirju Pivke zbuja vprašanje, zakaj med krajema Pivka in Kneža voda ne prenika globlje v apnenec in ne odteka pod višjim robom proti do sto metrov nižjemu flišnemu ozemlju v porečju Notranjske Reke. Pri Knežaku je udornica v vrhnjem apnencu razkrila podlago iz fliša. Tu so vaščani pred stoletjem črpali vodo za vodovod. Če je apnenec podobno narinjen vse do naselja Pivka, bi s tem lahko razložili visoko gladino kraške vode pod Javorniki.    S sledenjem so dokazali, da ob večji suši Pivka iz srednjega in spodnjega toka pod eocenskim flišem odteka v izvir Vipave, vendar so povezave šibke in počasne Habič, 1984c, 1989a, 1989b. S tem je bila ponovno potrjena bifurkacija vode v Pivški kotlini kot visoko dvignjeni strehi, ki pa prepušča vodo na vse strani, proti v zračni črti približno 35 km oddaljenemu Jadranskemu in približno 1.000 km oddaljenemu Črnemu morju. Sledilo, splaknjeno v kras na Počku, kjer je vojaški poligon, 3 km vzhodno od Rakitnice, so našli na nasprotni strani Javornikov v Rakovem Škocjanu, na Unici in onstran Nanosa v izvirih Vipave. Globlja, daljša in lepša suha dolina kot ta proti Počku je Vlačno, ki se začenja nedaleč od Slovenske vasi. Njen nastanek si je mogoče razlagati z nekdanjim površinskim, 6 km dolgim pleistocenskim pritokom Pivke z Javornikov.    Severovzhodni apneniški obod flišne Postojnske kotline je med Javorniki in Hrušico širok in v primerjavi z drugima dvema nizek. Na njem se zbirajo prometne poti od severa, ki se pri Postojni spet razcepljajo proti jugu, Kvarnerju, in zahodu, Tržaškemu zalivu. V geografskih učbenikih, vojnostrateški in prometni literaturi je znan z imenom Postojnska vrata. Avtocesta in železnica med Uncem in Postojno se vzpneta tu približno na 612 m nadmorske višine, tj. 62 m nad Postojno in sto metrov nad ponorom Pivke. Če računamo globino Postojnske kotline iz razlike med ponorom majhne Lokve 462 m v Predjami pri Bukovju in prevalom pri Razdrtem, je kotlina tam globoka 140 m. Z n. v. 612 m so Postojnska vrata v severnem goratem obodu Sredozemlja najnižji preval v alpsko-dinarskem gorovju med dolino Rone v Franciji in dolino Velike Morave v Srbiji.    Iz Postojne do Unca vodita železnica in avtocesta po suhi dolini najprej proti severu, nato zavijeta proti SV po zahodnem obrobju kotlinice Rakovega Škocjana. Najverjetnejša je razlaga, da je ta suha dolina spremenjen ostanek nekdanjega površinskega toka iz Postojnske kotline. Nastanek suhe doline so pospeševali tudi ob prelomnici pretrti kredni apnenci, kar dokazuje geološka karta Čar, Gospodarič, 1984. Kot suho dolino lahko razlagamo tudi dolinasto površje, ki se od prve odcepi pri Ravbarkomandi in kmalu razširi v kotanjo, nato pa zoži pri Mačkovcu. Po njej je speljana stara magistralna cesta med Planino in Postojno, ki se nedaleč od Planinske koliševke vzpne na preval na 619 m n. v. Onstran prevala, pri gostišču, se v podzemlju končuje doslej do leta 2002 s potapljanjem raziskani Pivški rokav Planinske jame. Med njegovim koncem in s potapljanjem podaljšanim rokavom Pivke jame sta slaba dva kilometra neznanih po povezav.    Prometnice se na izhodu iz postojnske kotline dvignejo na okoli 600 m n. v. Pri Postojni in Pivki je ta dvig razumljiv, saj sta prevala v apnencu. Pri Razdrtem pa je preval v flišu, ki v pasu povezuje Postojnsko kotlino z Vipavsko dolino. Pričakovali bi, da je Močilnik kot pritok Vipave v manj odporni kamnini podaljšal dolino še čez fliš pri Razdrtem. V tem primeru bi obalpsko cesto Dunaj-Trst in pozneje železnico iz Pivške kotline speljali po Vipavski dolini do morja pri Tržiču Monfalcone, novejša gradnja prometnic čez Kras pa ne bi bila tako zahtevna, kot je. Iz tega je videti odločilen vpliv tektonike na nastanek sedanjega reliefa.    V postojnski okolici sta kar dva evropsko pomembna pojava, Postojnska vrata in Postojnska jama. To proglašamo za zibelko biospeleologije in jamskega turizma. V 19. stoletju je slovela kot najdaljša evropska če že ne svetovna jama in je še danes najbolj znana evropska turistična jama z najdaljšo jamsko železnico na svetu.    Poleg imena Postojnska jama je bilo do nedavna v strokovni literaturi razširjeno ime Postojnski jamski sistem s tem imenom so bile zajete tudi druge jame, ki jih povezuje Pivka in imajo ločene vhode. Pred letom 1818 so zaradi lažjega dostopa do jame podzemeljske Pivke bolj obiskovali Črno 3.294, -39 in Magdaleno jamo 1.395, -89, manj pa Pivko jamo 794, -77. Zdaj prištevamo k postojnskemu jamskemu sistemu tudi Otoško jamo 632, -25, ki je bila odkrita veliko pozneje, na pragu 19. stoletja, in se konča nad Jamo podzemeljske Pivke. Potem ko so v začetku tridesetih let preteklega stoletja s predorom povezali Postojnsko jamo s Črno in to s Pivko jamo, so južnejše turistično opremljene hodnike začeli imenovati Stare jame. Zdaj, v letu 2003, s Postojnsko, Pivko, Črno, Otoško jamo in z oddaljeno Predjamo turistično upravlja zavod Postojnska jama v Postojni. Le Planinsko jamo je prepustil v upravljanje planinskemu jamarskemu društvu.    Od prave Postojnske jame so redki obiskovali sprva le rov Najstarejših podpisov, ki se odcepi od Velikega doma pod ploščadjo na stiku z vhodnim rovom, najstarejši naj bi bil iz 13. stoletja. So dokaz, da je bila vedoželjnost drznih ljudi že takrat silnejša od vraževerja o strašnem podzemlju.    Ko je pred izgradnjo krožne proge vlak turiste vozil še ob zgornjem robu Velikega doma več kot deset metrov nad tekočo Pivko, so na začetku obiska spoznali, da so hodniki Postojnske jame v dveh nadstropjih. V zgornjem, ki je opremljen za turizem, se dno rovov dokaj enakomerno znižuje proti severu in to je bilo ugodno za izgradnjo jamske železnice. Tak sklenjen majhen naklon zapustijo prodonosne ponornice. Taka je tudi Pivka, ki je rove zgornjega nadstropja izvotlila v povprečju 80 do 120 m pod današnjim površjem postojnske in otoške gmajne. Ker vlak turiste pelje samo skozi Glavni rov, ne spoznajo stranskih rovov, od katerih sta dva daljša na desni strani, to sta rov brez imena in zakapani Pisani rov, in eden na levi, imenovan Male jame, ki se odcepi pri Razpotju. Skoznje so se obiskovalci, potem ko so v Razpotju zapustili vlak, peš napotili proti globljim jamam. Zdaj se turisti, potem ko izstopijo z vlaka pred Veliko goro, med kapniki dvignejo v največjo dvorano, pred drugo svetovno vojno imenovano Kalvarija odtod ime gora. V njej je v tektonsko razpokanih apnencih strop najvišji in tu je tudi največ kapnikov na velikem kupu podornega skalovja. Še barvitejši in manj sajasti so kapniki v rovu Lepe jame, ki je bil vključen v turistično pot potem, ko so razsvetljavo z dimnimi sredstvi zamenjale električne žarnice. Na povratku iz tega rova se turisti spuščajo skozi Ruski rov proti podnožju Velike gore in naprej v Koncertno dvorano. Ne vedo, da na ploščadi v njej stojijo na velikem kupu s sigo pokritega podornega skalovja, katerega vrh so graditelji znižali, izravnali in prekrili s peskom. Potem ko so turisti od Postojnske jame videli le slabo tretjino vseh rovov, se vrnejo z vlakom na prosto skozi Glavni rov, polni nepozabnih vtisov o velikih hodnikih, dvoranah in čudovitem kapniškem okrasju.    Začetek vzpona Postojnske jame v vrh svetovnega jamskega turizma sega v dobo merkantilizma in izboljšave cestnih in poštnih povezav med Srednjo Evropo in rastočim Trstom, ki je leta 1719 postal svobodno pristanišče avstrijske države. Postojna je postala pomembno prometno vozlišče na obalpski poti in takrat še kratko Postojnsko jamo nedaleč od mesta so pogosto obiskovali tudi avstrijska cesarska družina, kralji, plemenitaši, državniki, politiki in drugi imenitniki. V Zlati knjigi, ki jo hrani upava Postojnske jame v spomin na čas in slavo pred drugo svetovno vojno, so zbrani podpisi več kot sto odličnikov Shaw, Čuk, 2002.    Pred letom 1818 so bili od delov Postojnskega jamskega sistema znani Veliki dom Pivška dvorana, Rov starih podpisov in Črna jama. Podpisi obsegajo tudi letnico obiska najstarejši, zdaj izbrisan, naj bi bil iz 13. stoletja. Dokazujejo srednjeveško radoznalost drznih ljudi, ki že takrat niso verjeli bajkam o podzemlju. Ko je leta 1818 postojnski delavec Luka Čeč hotel pred najavljenim obiskom cesarskega para na severno steno Pivške dvorane pritrditi pozdravni napis, je odkril vhod v Glavni rov in s tem domala vse zgornje jamsko nadstropje, in za hojo do Velike gore ni bilo več ovir. Kjer so gradnjo poti in pozneje postavitev železnice ovirale sigove tvorbe, so jih odstranili in zravnana tla posuli s peskom.    Novo spodbudo za rast jamskega turizma je prinesla izgradnja Južne železnice Dunaj-Trst, ki je dosegla Postojno sredi 19. stoletja. Ker je dohodke od povečanega obiska občinska Jamska komisija vlagala v izgradnjo turistične opreme in raziskovanje, so leta 1872 lahko položili po jami železniški tir, tako da so lahko jamski vodniki prevažali turiste na vozičku. Vleko je nato prevzela parna in precej pozneje električna lokomotiva. Od leta 1884 je jama električno razsvetljena, k sreči sedem let prej, preden so člani postojnskega jamarskega društva Anthron odkrili l. 1891 Lepe jame. Tako jim je bila prizanesena usoda drugih delov Starih jam, kjer so navzgor obrnjene kapniške površine sajaste od bakel, svežnjev trsk, oljnih svetilk in drugih dimnih sredstev. Ob cesarjevem obisku l. 1883 je poleg elektrike jamo razsvetljevalo 16.000 sveč in 600 lampijonov Postojnska jama, 1998. To je bil začetek stoletnega obdobja, ko so deželne in državne oblasti v jamo vodile najuglednejše tuje monarhe in državnike, da bi s tem proslavile svojo domovino. Tudi po drugi svetovni vojni je jugoslovanski politični vrh Postojnsko jamo redno uvrščal v potovalni načrt kronanih in nekronanih voditeljev nevezanih in drugih tujih držav. In tudi njihove hvalnice so vpisane v Zlato knjigo obiskovalcev.    Leta 1889 so Otočani odkopali zasuti vhod v Otoško jamo. Med prvo svetovno vojno je bila z delno pomočjo ruskih ujetnikov začeta in v času italijanske okupacije Primorja dokončana gradnja predorov, ki povezujejo Stare jame s Črno in to s Pivko jamo. L. 1964 je bil zgrajen drugi tir jamske železnice. Dve leti pozneje, leta 1966, so potapljači premagali 163 m dolg sifon med Magdaleno in Pivko jamo, že prej pa med Vilharjevim rovom in Črno jamo. Bistveno dlje v odtočnem sifonu Pivke v Pivki jami je prišla potapljaška skupina Toma Vrhovca, ki je leta 1998 preplavala tri sifone na najglobljem mestu je dno 50 m  pod gladino vode, drugi sifon je del velike potopljene dvorane, za njo pa priteka v Pivko močan pritok s strani. Glavna smer na novo odkritega rova je J-JV Vrhovec, 2001, leži pa pod SV rebrijo črnojamske suhe doline.    V obdobju 1818-1908 je jamo letno obiskalo povprečno 3.722 oseb. Potem ko so leta 1857 speljali skozi Postojno Južno železnico, je letni obisk l. 1858 prvič presegel število 4.000.    Iz današnje perspektive je bila počasna rast obiskovalcev do elektrifikacije jame l. 1884 dobra, saj so jo najprej razsvetljevali z baklami, oljenkami in drugimi dimnimi sredstvi, od l. 1858 samo z voskom, stearinom, lojem in oljem, kot je odredila jamska komisija. Do srede 20. stoletja je lokomotivo poganjalo gorivo, ki je povzročalo saje. Večino takrat potemnelih navzgor obrnjenih sigovih površin novejša svetla siga še ni mogla prekriti, saj v večjih votlinah prevladujejo mrtvi kapniki. Po njih je dobila Črna jama svoje ime. Novejša svetla siga posebej izstopa iz sajaste sigove podlage v začetnem Glavnem rovu na obeh straneh Velike dvorane, kjer so partizani aprila 1944 minirali zalogo naftnih derivatov nemške vojske.    Tretje povečanje obiska je jami prinesel razcvet turizma na Jadranski obali, predvsem v Istri, ki se je začel v petdesetih letih prejšnjega stoletja. Z izjemo vojnih let se je v 20. stoletju obisk iz leta v leto povečeval. V sedemdesetih in osemdesetih letih je nihal zlasti med 700.000 in 800.000, v glavnem pa je rasel vse do rekordnega leta 1985 942.000 obiskovalcev. Po osamosvojitvi Slovenije je zaradi vojn na Balkanu in bistveno zmanjšanega turističnega prometa iz Srednje Evrope proti Jadranu obisk upadel celo pod 200.000. V letu 2000, ko se je obnovil obisk tujcev v hrvaški Istri, ne pa še povsem v Kvarnerju in Dalmaciji, je obisk spet presegel 400.000. Skupno število vseh obiskovalcev do leta 2002 presega 28 milijonov.    Po letu 1950 domačih obiskovalcev razen v treh letih ni bilo več kot 200.000 na leto, povečal pa se je obisk tujcev. V letih 1991-1997 je bilo domačih obiskovalcev jame 30,5 . V bivši Jugoslaviji je obiskovalo jamo med tujci največ Avstrijcev, Nemcev in Italijanov, l. 1997 so bili na prvem mestu Italijani, sledili so Nemci, Slovenci in Avstrijci. V letih 1987-1997 je bilo kar 82  letnega obiska v petih mesecih, med majem in septembrom, vrh je bil seveda poleti. V letu 2001 si je Postojnsko jamo ogledalo 466.000 obiskovalcev, med njimi 423.278 tujcev druge jame pod isto upravo tu niso vštete. S tem številom je jama dosegla obisk iz leta 1965.    Velik delež slave, ki jo ima Postojnska jama, pripada kapniškemu bogastvu. Vzroki za njegovo obilnost so številni, med njimi precejšnja starost in obilica padavin. Letno jih pade približno 1.600 mm, od tega jih okoli tisoč milimetrov ponikne v tla. Strop je v večjem obsegu trajno suh le v Skalnem rovu, ki je domala brez kapnikov in je najbolj ohranil videz, kot ga je zapustila Pivka skupno z vsemi erozijsko-korozijskimi stenskimi oblikami Slabe, 1996. Karbonatna trdota prenicajoče vode je za evropske razmere podpovprečna, saj ima v poprečju le 180-210 mg CaCO3l raztopljenega apnenca. Le pri zelo počasnem in razpršenem pretoku po visokem stalagmitu se njena trdota zniža na 95 mgl. Prevladujejo gravitacijsko oblikovani stoječi kapniki, rastoči v navpični smeri. Zlasti veliko je stebrov in sigovih kop, v nižjih rovih nekatere segajo do stropa. V kapniku Gigantu na stiku spodnjega in zgornjega Tartara, visokem okoli 16 m, je po oceni 1.400 m3 sige. Najhitrejša rast kapnikov je ob močnih poznojesenskih padavinah Gams, 1968a, Gams, Kogovšek, 1998, najpočasnejša poleti, ko večina vode izhlapi na površju. Delež stalagmitov, ki ne dobivajo več vode, je v delih jame različen, v podornih dvoranah večji od polovice. V večjih rovih in dvoranah stalagmiti številčno in po gmoti absolutno prevladujejo nad visečimi kapniki. Med stoječimi kapniki je v rovih z visokim stropom precej nenavadnih oblik, ki jim rast omogočajo na sosednjih kapnikih razbite kaplje. Takih je veliko v dvorani Velika gora. Tu in v Lepih jamah je največ podrtih stalagmitov. Ker so blizu Velike in Male Jeršanove doline, so najverjetnejši vzrok potresi ob njihovih udorih. Sigovih tvorb je največ v najstarejših delih zgornjega nadstropja jame, v Lepih jamah, Pisanem rovu, na Veliki gori in sosedstvu.    Razni deli jame pripadajo klimatsko različnim tipom. Najhladnejša je Črna jama, to je brezno, v katerem padejo temperature v najhujših zimah malo pod 0C. Skozi Glavni rov prodira v zgornje nadstropje pozimi zunanji mraz, ki znižuje temperature od vhoda v jamo na ploščadi do Kongresne dvorane. Do prvega kilometra v notranjost se razlike med zimo in poletjem zmanjšajo na eno stopinjo Celzija. Globlje v jami ima Glavni rov kakor tudi večina stranskih rovov trajnejšo temperaturo, med 8,2 in 9,2C Gams, 1970a. V Pivki jami segreva jamski zrak pozimi Pivka, ki v Črni jami običajno ne teče. Poleti piha iz notranjosti jame hladnejši zrak proti toplejši Pivki skozi Spodnji Tartar, skozi vhodne rove pa na prosto pri ploščadi. Zračni tlak izravnava toplejši zunanji zrak, ki priteka skozi dihalnike, teh je več kot deset Crestani, Anelli, 1939. Ko se zimski hladni zrak v jami segreva, suši vlago na stenah in sigovih tvorbah, to pa pri 100-odstotni relativni vlagi lahko dokažemo samo z meritvijo naraščanja temperature Gams, 2001. Sušenje precej prispeva k izločanju sige.    V Postojnski jami so ugotovili koncentracije radona, ki lokalno presegajo dopustno mejo 1.600 CrnBq m3 in so nad povprečjem v slovenskih jamah. Ne ogrožajo turistov, ker se v jami zadržujejo kratek čas, z njimi pa morajo računati uslužbenci pri daljšem celodnevnem delu v jami Vavpotič et al., 1998. Koncentracije ni težko znižati z odprtjem vrat iz vedno hladne Črne jame. Ker se njen zrak v Postojnski jami segreva in suši, bi na živih kapnikih pospešil rast sveže sige na kapniški površini, ki jo je potemnelo nekdanje osvetljevanje z dimnimi sredstvi.    Domala dvestoletni obisk je razširil slavo Postojnske jame po svetu. Ni čudno, da jo knjiga R. Böcka Vsa čuda sveta Ljubljana, 1969 uvršča med 67 svetovnih čudes. Postojnska jama sodi v vrh reprezentančnih objektov Slovenije. Škocjanske jame privlačijo ljubitelje narave z divjino in mogočnostjo, Postojnska jama pa predvsem s presenetljivim bogastvom kapniških oblik in njihovo raznolikostjo, ki lirično razpoložene obiskovalce prepričujejo, da je svet pravljic še živ.    Jama ima velik pomen za razvoj speleologije in jamskega turizma, o njej je napisanih več strokovnih člankov in turističnih vodnikov kot o katerikoli drugi jami na svetu. Njen načrt in opis še najdemo v nekaterih tujih šolskih učbenikih, a vedno redkeje, ker jo nadomeščajo domače jame. Naša jama je zibelka biospeleologije. Od leta 1832, ko je bil v jami najden slepi hrošč, sledi vrsta odkritij novih jamskih vrst. Delitev jamske favne na troglobionte, troglofile in trogloksene je bila prvič utemeljena na primeru Postojnske jame Pretner, 1955. Po številu vrst jamskih živalic je jama glede biodiverzivnosti med prvimi na svetu Sket, 1995.    Po dolžini rovov je Postojnska jama sicer še vedno prva v Sloveniji jamski sistem je dolg 20.570 m, na svetovni lestvici najdaljših jam pa je že dolgo ni več. Toda po turističnem obisku, za katerega je urejenih 5,2 km rovov, je bila pred desetletji še vedno v svetovnem vrhu, skupaj z jamo Carlsbad in nekaterimi versko pomembnimi jamami v jugovzhodni Aziji.    Postojnska jama je najbolj raziskana v Sloveniji, zato si oglejmo glavne izsledke, ki so obogatili speleološko znanost vobče.    Geološko raziskovanje je zadnjega pol stoletja bistveno napredovalo. Po Gospodariču 1976 je jama razvita v gornjekrednih apnencih, nagubanih v postojnsko antiklinalo, ki je nagnjena proti SZ za 20-25. Tektonsko premikanje je potekalo v treh fazah a starejša premikanja, b tvorba narivnih struktur in gubanje, c prelomne deformacije. Antiklinala se pri Magdalenski gori izgubi in tam je na jugozahodni strani izrazita morfološka depresija Gospodarič, 1984, Čar, 1983. Večina prelomov je v smeri SV-JZ, veliko vodoravnih zmikov je v smeri S-SV-J-JZ in SV-JZ.    Novejše kartiranje Šebela, Čar, 1991, Šebela, 1998 je podrobneje preučilo tektonsko zgradbo. Ugotovilo je 16 razpoklinskih con in dve porušeni, ob katerih so bili navpični premiki in vodoravni zmiki. Proti severu usmerjene Stare jame in njihovo nadaljevanje do ponora Pivke so bolj navezane na drobno nagubano tektonsko zgradbo kot na medplastne zdrse, nastale med ponovnim aktiviranjem premikov. 28  vseh rovov pripisujejo tektonskim dislokacijam skladov, 18  jih sledi legi skladov, 20  pa podorom, nastalim vzdolž pretrtih skladov ali lezik. V dobri tretjini rovov tektonike ni bilo mogoče zaslediti. Na površju nad jamami je večina vhodov v brezna in udornih vrtač vzdolž desnozmičnih prelomov, ki so nastali pri nateznih napetostih Čar, Šebela, 1997.    Za speleogenezo je pomembno tudi raziskovanje sedimentov, ki jih je s fliša največ prinesla in v jami odložila Pivka. Glede na grobost plavja, barvo in granulacijo je S. Brodar 1952 ugotovil naslednje faze-	erozija v zgornjem pliocenu ali kvartarju, ki je izvotlila najstarejše jamske rove-	akumulacijska zapolnitev rovov v spodnjem in srednjem pleistocenu-	erozija, izvotljevanje sredi pleistocena-	akumulacija v zgornjem pleistocenu.    Novejše raziskave so ovrgle trditve o obstoju jezera v Postojnski kotlini, potem ko je I. Rakovec 1975 ugotovil, da ostankov lobanje pritlikavega povodnega konja niso našli v Postojnski jami, temveč izvirajo iz ljubljanskega prirodoslovnega muzeja, kamor so prišli od drugod.    R. Gospodarič 1976 je s podrobno analizo ugotovil kot nastarejši zasip naplavino s prodom belega roženca in preperelega flišnega proda, oba domnevno iz predzadnje ledene dobe. Sledijo naplavina s flišnim peskom in ilovico, do Ruskega rova tudi prod, na vrhu so ponekod še rdečkaste ilovice, prenešene s površja, in mlajša siga. V najmlajši seriji so flišne ilovice med sigo. Ker v najvišjih rovih ni pisanega roženca, ki je povsod v produ in pesku na flišu kotline, zastopan pa je beli roženec, sklepa, da je prvotno skozi jamo tekla samo reka z apnencev na vzhodnem robu Pivške kotline. Ker je zelo visoka Pivka po izoblikovanju Pivke jame obdobno še vedno naplavljala v višjem nadstropju, drugje pa erodirala, je zaporedje teh odkladnin mestoma različno.    Pri odkopavanju zasutega rova za ločen in varen vhod za obiskovalce vivarija in načrtovanega multimedijskega središča so graditelji pred stopnicami do ploščadi spomladi 2002 razkrili najpopolnejšo serijo sedimentov. Ob izidu te knjige podrobnejše analize teh sedimentov še niso bile objavljene. V spodnjem delu prevladuje flišna ilovnata naplavina z apneniškim gruščem, ki postaja navzgor vedno debelejši in je domnevno iz enega od pleistocenskih ohladitev. To serijo prekriva sigova plast, na kateri stojijo do 1,5 m visoki kapniški stebri. Plast naj bi nastala v eni od toplih kvartarnih dob.    Razvoj postojnskega jamskega sistema v podrobnostih ni znan. Okvirne pogoje zanj pa lahko izluščimo iz geomorfogeneze vse Postojnske kotline. Na izohipsni karti kotlino vidno omejujeta izohipsna pasova pod 500 m in 500 do 600 m nadmorske višine. Nižji pas zajema v glavnem eocenski fliš, ki je bolj podvržen eroziji kot apnenec, zaradi karbonatnih primesi pa ni majhna tudi korozija, zato se je njegovo površje zniževalo hitreje. Pred nastankom kotline je bilo površje dokaj uravnano. Ker se je na območju Postojnskih vrat kot veznem delu med Hrušico in Javorniki pozneje še dvigovala višja t. i. Planinska stopnja, je voda s flišnega in apneniškega ozemlja sedanje Postojnske kotline prvotno verjetno na široko odtekala površinsko proti Unškemu polju, najdlje v smeri suhe doline, po kateri zdaj potekata avtocesta in železnica Postojna-Unec oz. Rakek. Tedaj in še bolj po nastanku zaprte kotline so ponornice s fliša z robno korozijo uravnavale podnožje vzpetin, kar nazorno prikazuje izohipsna karta z rumeno barvo. Robna uravnava je široka na območju t. i. nižje stopnje Postojnskih vat, kjer so rovi Postojnske jame, manj pa zaradi poznejšega dvigovanja Hrušice v okolici Bukovja, kjer je razvit sistem Predjame. Na teh dveh območjih je glavnina sedanjega podzemeljskega odtoka iz kotline. Domneva A. Melika Pliocenska Pivka, GV 1951, da je bil pliocenski odtok iz kotline usmerjen proti JV, je malo verjetna, ker sta Kvarnerski in Tržaški zaliv mladi tektonski ugreznini. Bolj verjeten je odtok proti SV gl. tudi Gospodarič, 1976, Šušteršič, 1996a. Gospodarič je ugotovil, da v drugem nadstropju Postojnske jame ni pisanega roženca, ki ga vsebujejo le kredni apnenci v vznožju Javornikov, zato predvideva vodno povezavo med ločenim odtokom izpod Javornikov proti Rakovemu rokavu Planinske jame, kjer je ohranjena primes pisanega roženca. V tej razvojni fazi je bil med Postojno in Predjamo še ločen podzemeljski odtok Prananoščice, ki je ponikala v slepi dolini Risnjek in tekla skozi Otoško jamo, Tartar in iz Velike gore proti vzhodu. Preusmeritev pretoka skozi Postojnsko jamo iz vzhodne smeri v severno je bila sočasna z nastankom Jame podzemeljske Pivke, in sicer kot posledica mlajšega ugrezanja Postojnske kotline v njenem severovzhodnem delu.    V zgornjem porečju Nanoščice teče mimo kraja Ubelsko proti jugu potok z imenom Globočnjak. Ko zaide med gričevje, dobi ime Nanoščica in se obrne proti S-SV, do Slavinje, kjer spet doseže bolj uravnano, proti vzhodu se razširjajoče nižavje ob spodnji Nanoščici in Pivki. Začetno Nanoščico je s pospešeno zadenjsko erozijo očitno pretočil glavni tok Nanoščice. Južno od zavoja se dolina pri Sajevčah med griči nadaljuje v slepo dolino Sajevško polje. Po poldrugem kilometru se konča z vodoravno jamo Markov spodmol 868, -61. Okoli deset metrov više se na zahodnem pobočju Sajevškega polja odpirata kratka prazgodovinska jama Županov spodmol in poleg Ogrizkov spodmol, oba s paleolitskimi najdbami. Slepa dolina je glede na sedanji majhen obdoben pritoček s fliša preširoka, izdelala jo je lahko le večja ponornica s severa. Vzhodno od Hruševja tečeta Nanoščica in Pivka po vedno širši mokri naplavini med vedno nižjim flišnim gričevjem in pri Zagonu se čezenj razširi šest kilometrov široka valovita ravnina pred Postojno. Po tej ravnini bi lahko severovzhodno kotlino imenovali tudi Postojnsko kraško polje.    Proti severu usmerjeni rovi suhega nadstropja Postojnske jame potekajo do Črne jame v glavnem pod najvišjim površjem postojnsko-otoške gmajne, ki se dviguje med dvema deformiranima suhima dolinama s stikom pri Pivki jami. Prva poteka zahodno od nekdanje bencinske črpalke severno od Postojne in druga severno od Risnjeka, po njej je speljana cesta za Pivko jamo. Rov podzemeljske Pivke med Velikim domom in Risnjekom v glavnem poteka pod jugozahodnim robom omenjene najvišje planotice, večji del pod vrhom rebri. Od Risnjeka do Pivke jame so rovi usmerjeni zlasti pod hribom Magdalene gore 626 m in v okolici v smeri lezik in vpada plasti gl. karto št.2 v prilogi, Šebela, 1998.    Raven, v dinarski smeri potekajoči stik krednega apnenca Postojnske stopnje in flišnega ozemlja prekinja med Postojno in Zagonom le 150 m dolga in široka slepa dolina Risnjek. Dolinasta pa je ta zajeda le do zaselka Risnjek, ne pa njen krak proti JV, ki je že na začetku malce višji in je široka, v robnem apnencu proti JV dvigajoča se uleknina. Svoj vrh doseže med hribom Kacul 598 m in robom planotaste otoške gmajne. Ker ni erozijskih sledi, sklepamo, da je uleknina med cerkvijo sv. Andreja in Kaculom nastala le s tektonskim ugrezom roba postojnske antiklinale. Vhod v Otoško jamo se je odprl v njenem boku, ko so pobočni procesi odmaknili apneniško reber. Prvotni ponor Paleonanoščice je bil blizu severozahodnega konca omenjene fosilne slepe doline Risnjek.    Reber kredne postojnske gmajne je vbočena še med Velikim Otokom in Sovičem. Nad sedanjim ponorom reke je pred poslopjem uprave postojnske jame v višini vhoda v jamo polica, ki so jo razširili za gradnjo poslopij. Nad SZ robom ploščadi sta v pobočju lepo vidni skalnati stopnji, med katerima so se apneniški skladi ob prečnih JZ-SV prelomnicah v dveh stopnjasto znižali. Ob prečnem zmiku sta nastala prvotni manjši in sedanji večji vhod v jamo, skozi katerega pa jo po l. 1964 turisti le še zapuščajo. Pri gradnji hotela Jama so odkrili vrsto jamskih vhodov nekaj metrov nad višino današnje reke, zapolnjenih s flišno naplavino. Sedimentološke analize je objavil R. Gospodarič 1976.    Podobno flišno naplavino je Gospodarič 1976 ugotavljal tudi v umetnem predoru Partizanskem rovu med Ruskim rovom in Črno jamo, 250 m pred slednjo po tektonskih drsah na ilovnati prevleki apneniške stene je dokazoval tektonske premaknitve. Naplavino je odložila visoka Pivka, ki nižje občasno teče proti Črni jami skozi Vilharjev rov. Reka je ni mogla več odnesti, ker jo je mlajši tektonski premik vkleščil med skalo. Po odkopu skoraj vsega peska so bili spomladi 2002 odkriti zmiki v smeri S-J z naklonom 20. Te sklade so z naplavino vred zgnetli tektonski premiki že po nastanku rovov Pivke jame. Ob teh premikih so nastali tudi strmi robovi postojnske antiklinale v obliki rebri, v njih pa drsne mestoma odprte lezike kot mesta hitrejšega poglabljanja vodnih tokov.    Povedano je dobro vidno v primeru Betalovega spodmola. Vhodni rov z odkopanimi arheloškimi sedimenti poteka med skladi, ki strmo vpadajo podobno kot površje. Kjer vhodni rov smeri SZ-JV v koncu jame pravokotno zavija, je sklad ob zmiku v širini nekaj pedi zdrobljen in deloma odplavljen. V taki legi je večina Pivke jame, ki se zalomi prvič za Otoško in drugič za Magdaleno jamo.    Ob narivanju območja Postojnskih vrat kot dela snežniško-hrušiške strukture proti JZ Placer, 199495, ki je narinilo Sovič na fliš, je tektonika severozahodni rob postojnske antiklinale povesila in tu sta nastali različno široki in globoki suhi dolini s stičiščem pri Pivki jami. Deformirali so ju tudi obe Jeršanovi dolini 539 in 535 m in Vodni dol 497 m ter zahodno od Črne jame Drča dolina 529 m. Med Martelovim podorom in Pivko jamo teče Pivka v glavnem v smeri vpada krednih skladov na obeh straneh Postojnske antiklinale na robu višje postojnsko-otoške gmajne, med Veliko dvorano in Otoško jamo pa pod vrhom rebri, ki je nastala vzdolž razpok med zlomljenimi apneniškimi skladi.    Prvotni površinski odtok s fliša Postojne kotline je bil usmerjen z območja Postojne proti severovzhodu, proti današnjemu Unškemu polju. Verjetno so bili tja in proti začetnemu Rakovemu rokavu Planinske jame usmerjeni tudi začetni podzemeljski odtoki s Pivške kotline. Gospodarič 1976 je v Rakovem rokavu Planinske jame ugotovil svetlo prodno peščeno naplavino z vzhodnega roba Postojnske kotline. Zvezo prvotnega odtoka z Rakovim rokavom zagovarja tudi Šušteršič 1978. Eforacijske tokove je Pivka zmogla povezati, rove pospešeno razširiti in jih preusmeriti proti severu šele po tektonskem znižanju dna Planinskega polja Gams, 1991, 1998b. Slabe 1996 je po skalnih oblikah zgornjega nadstropja ugotavljal sledove eforacijskega toka še v času nastajanja najnižjega nadstropja Postojnske jame.    Povezave med reliefom, jamo in regionalno tektoniko kažejo na tri glavne razvojne faze Po-stojnske jame. Med prvo so nastali najvišji rovi Starih jam, ki so usmerjeni skupaj s Pisanim rovom in potoki iz Špil in Risnjeka proti vzhodu.    Da so v drugi fazi tok skozi Pisani rov prekinile udornice v suhi dolini nedaleč od Črne jame imenovali jo bomo črnojamska suha dolina, meni večina raziskovalcev. V tretji fazi so se pod ugrezajočim se robom postojnske antiklinale poglobili freatični tokovi na poti proti severu v ozkih špranjastih rovih in sčasoma dobili prevlado nad vzhodnejšimi v Starih jamah. Drsenje jamskih potokov v levo in v vedno nižje lege je bilo postopno. O tem pričajo Male jame, spodnji Tartar in slepi rov, ki se odpira iz Glavnega rova pri Pralnici. Toda podzemeljska Pivka kljub preusmeritvi proti severu v območju Starih jam za končnim sifonom v Pivki jami še vedno teče nekaj sto metrov proti JV pod severnim pobočjem črnojamske suhe doline, preden se preusmeri proti 2 km oddaljenem koncu zalitega Rakovega kraka Planinske jame.    Udori Jeršanovih dolin in Stare apnenice so zavrli podzemeljski pretok, udori Črne in Pivke pa tega niso zmogli. Zato je povezovanje rovov, ki so zdaj ohranjeni v drobcih, in delitev v nadstropja tvegano.    Od jam na koncu slepih dolin na severozahodnem robu Postojnskega polja je najdaljša 13 km dolga jama pod jamskim gradom Predjama 13.092, -143, imenovana Predjama. V njeno najnižje nadstropje ponika potok Lokva, ki priteka s fliša. Njen ponor pod gradom je na n. v. 462 m, tj. 49 m niže od ponora Pivke. Jama ponora Lokve je dolga 452 m -38. Ob sledenju leta 1961 je voda Lokve potrebovala do 13,5 km oddaljenega izvira Vipave 327 ur. Za 123 m visoko steno , se zvrstita še dve jamski nadstropji. Drugo je razdeljeno na dve podetaži. V spodnji je Zmajeva luknja vhod 477 m, ki se nadaljuje v Blatni rov. Nad njo je zgornja podetaža, ki se začenja s Konjskim hlevom vhod 490 m in se nadaljuje v Imenski rov. Obe podetaži združuje Velika dvorana, ki se nadaljuje v vodoravne Stare jame in je z rovi povezana z zgornjim nadstropjem Fižence, ki se začenja v steni na n. v. 539 m. Po višini bi ji pripadala tudi luknja za gradom Hajna, 1996, glej profil. Najdaljši rovi so v drugem nadstropju, kjer je 5,4 km dolg Glavni rov z začetnim Konjskim hlevom. V srednjem veku je slednji rabil za hlev, še prej, od eneolita, pa se je v njem zadrževal človek. V Imenskem rovu so podpisi obiskovalcev od 16. stoletja naprej. Podobno kot v Križni in Planinski jami se tudi visok in širok Glavni rov Predjame za Črno dvorano razveji v vzhodni in zahodni rokav. V Vzhodnem rovu je voda sosednjih ponornic Belščice, Ribnika in Mrzlenka Habe, 1970. Ob severnem robu flišnega ozemlja v Postojnski kotlini namreč od Bukovja do Studenega sega flišni pomol med bukovsko teraso in apnencem postojnske stopnje. Glavni rov Predjame predira sprva zgornjekredne apnence, nato triasni dolomit v dolžini 200 m in potem še jurske, liasne apnence, kar je redek primer. Podorna dvorana je nastala v območju največje zdrobljenosti apnenca vzdolž predjamske prelomne cone Šebela, Čar, 1991, ki se nadaljuje mimo Belskega proti vzhodu in ločuje triasne dolomite in mlajše apnence, voda pa teče po obrobnem delu prelomnice v razpokanih skladih.    V 21. stoletju so jamarji najdlje prodrli v neznano podzemlje v Zahodnem rovu, kjer prevladujejo ožji rovi, raziskave pa na začetku leta 2002 še niso končane. Vzhodni in Zahodni rov sta v smeri SZ-JV, Zahodni pa na koncu s Hrušiškim rovom zavije proti Z-SZ. Vzhodni in zahodni jamski krak potekata blizu stika apnenca s flišem. Predjamski sistem je izrazit primer obpobočne jame, nastale za bukovsko rebrijo, in zbirnega kanala, ki zbira odtoke s fliša.    Ker so nadstropja Predjame navpično povezana, je v veznem rovu Golobji luknji prepih. Pozimi se zrak pri dviganju ob stenah ogreva, poleti pri spuščanju ohlaja. V skrajnem primeru je znašala temperatura v Fiženci 8-9C, medtem ko je imel zrak pri ponoru Lokve minus 24,5C Habe, 1970. Zaradi zmrzali je v dobrem letu s sten Golobje luknje odpadlo povprečno 80,6 gm2 sige Kranjc, 1983b. Turisti na koncu poti iz luknje pridejo na prosto v strmini več deset metrov nad gradom.    Predjamo obišče približno enako število turistov 13.890 obiskovalcev v letu 2001 kot zgodovinski muzej v gradu, ki je eden redkih zgrajen v jamski odprtini, saj je v ceno vstopnine vštet ogled obeh znamenitosti. Srednjeveški grad je znan po roparskem vitezu Erazmu Predjamskem, ki je l. 1570 ubil maršala Pappenheima in se pred cesarjevo vojsko zatekel v Predjamski grad. Ker je bil tudi ropar trgovcev, ga je naslednje leto obvladala in ubila vojska tržaškega glavarja Gašperja Ravbarja. Grajsko poslopje v sedanji obliki je iz 19. stoletja. V poslopju so pred leti odkrili Erazmov rov, ki vodi na površje, in s tem dokazali, da se je oblegani Erazem teoretično mogel skrivaj oskrbovati s hrano glej sl. 275.    
Visoke robne kraške planote    Tako imenovane Visoke robne dinarske planote, visoke med 700 in 1.500 m, zavzemajo 85 km dolg, v Postojnskih vratih razmaknjen niz vzpetin, v katerem so večje enote Notranjski Snežnik, Javorniki, Nanos, Hrušica, Trnovski gozd in Banjšice.    Geotektonsko in geomorfološko je zahodni del planot Banjšice, Trnovski gozd, Hrušica in Nanos drugačen od vzhodnega Javorniki, Snežnik. Narivanje apnencev proti J in JV je v Hrušici flišno odejo pretrgalo, stisnilo in čeznjo narinilo starejše kamnine, tako da je fliš ostal na površju samo v loku med Colom in krajem Lome pri Črnem vrhu. Kako globoka je narivna ploskev, ni natančno znano, zlasti ne za Nanos, ki je po nekaterih mnenjih večinsko narinjen na fliš. Kopna faza se je začela po narivanju in je trajala v preostalem neogenu in ves kvartar. Soča, ki teče v spodnjem delu po obrobni ugrezajoči se furlanski ravnini, je pretočila Idrijco, ki je prej ob idrijski prelomnici tekla proti Kalcem in Ljubljanskemu barju. Stara dolina Idrijce, morebiti tudi Bače in pozneje Soče, se je ohranila v Čepovanski suhi dolini. Ker so kraško vodno gladino zajezili fliši vipavske sinklinale, še danes so njihovi ostanki tik pod vrhom Nanosa Habič, 1968b, so se na stiku lahko razvili robni ravniki, ki pa so jih procesi periglacialne klime in drobni tektonski premiki razčlenili v bolj razgibane planote, najširše na južnem robu Trnovskega gozda med Predmejo in Colom Habič, 1997.    Na Javornikih in Notranjskem Snežniku je korozija z erozijo trajala verjetno večji del terciarja in ves kvartar, saj se niso nikjer ohranile zaplate terciarnih odkladnin.    Skladno z več sto metrov globokim krasom  Visokih robnih planot in obilnimi padavinami povsem prevladujejo brezna nad vodoravnimi jamami. Razen v slepi dolini Vodice ni ponornic in daljših ponorniških jam. Na najvišjem površju je pleistocenska poledenitev vtisnila krasu viden pečat, drugje na planoti tudi periglacialni dobesedno obledeniški, v širšem smislu pa procesi med snežno in gozdno mejo, predvsem pa nivalni snežni procesi.    Kot v primeru Doberdobskega Krasa je tudi tu najzahodnejša planota Banjšice najnižja. V vzhodnem in južnem delu jo sestavljajo jurski in kredni apnenci, površje v njih je najbolj uravnano med 800 in 900 m, v višjem severnem pa je najbolj reliefno razgibano. Na zgornjem robu tankega pokrova paleocenskih in krednih flišev in laporjev, iz katerih je vzhodno pobočje spodnje Soške doline, je na obrobnih Banjšicah nekaj vrtač, požiralnikov potokov in jam, kar nekateri štejejo za flišni kras. V obrobnih ploščastih grebenskih apnencih je drugo najgloblje brezno v regiji, 334 m globok in 868 m dolg Jazben. Pri raziskavi med obema vojnama so mu namerili 480 m globine. Zlasti v spodnjem položnem delu, kjer je potoček stalen, je večina rovov ozkih. Zdaj vanj vdirajo večje vode šele v večji globini potapljači so prišli do nadmorske višine, ki ni veliko nad Sočo. Blizu brezna je 370 m globok Ponor polne lune, ki se odpira na koncu kratke slepe dolinice pod vzpetino iz fliša. Po obliki, nastanku in vodnih razmerah - v obeh se pretaka potok s fliša - je Ponor polne lune podoben Jazbenu Verša, 1997, temu je odvzel sloves najglobljega brezna na Banjšicah. Na planoti je globoko tudi Brezno na Levpah -236 m. Brezen na Vodicah je globok 268 m. Brezna so gostejša ob stiku eocenskega fliša, blizu njega ali tam, kjer je bil erodiran.    18 km dolga, okoli 1 km široka in do 400 m globoka rahlo proti JV izbočena Čepovanska dolina je na slovenskem krasu izjemen pojav. Po obsegu je podobna Dolu Devetakov ob Doberdobskem Krasu, le da je ohranila enoten strmec. Na severu se začne 240 m nad dolino Idrijce, njeno dno se skraja rahlo dviguje do 640 m, nato počasi znižuje z vmesnimi ravnimi odseki, pri 452 m se dno hitro spusti in dolina se odpre v Grgarsko kotlino. Vzdolž spodnje Idrijce in ob Kanomlji so ob idrijski prelomnici za 4 km vzdolžno premaknjeni prečno potekajoči pasovi različnih mezozojskih skladov. Če izmik poravnamo, se reka Idrijca pri Dolenji Trebuši približa severnemu koncu Čepovan-ske doline, kar govori v prid mnenju, da je vsaj Idrijca prvotno tekla po danes suhi Čepovanski dolini Gams, 1998č. Na severovzhodnem dolastem robu Banjške planote so reke s severa zapustile prode in peske Habič, 1997.    Čepovanska dolina ločuje Banjšice od Trnovskega gozda, ki je manj uravnan. Poleg Voglarske planote, ki je do vasi Trnovo bolj uravnana v višini 800 in 900 m, so ozke obrobne uravnave še med Predmejo in Colom ter pri Črnem vrhu. Preostali Trnovski gozd je pretežno gorat in se strmo dviga med slemenasto-dolinastim Idrijskim hribovjem in Vipavsko dolino. Najvišje površje okoli Golakov Veliki Golak 1.495 m, Mrazovca 1.406 m in Modrasovca 1.352 m je v zadnji ledeni dobi prekrival ledenik. Na njegovem robu so nastale uvale ali kotanjaste doline Mojska, Smrekova uvala, Črna draga, s periglacialnim gruščem pa je prekrito dno uval Velika Lazna in Smrečje Habič, 1968b. Ledeniški potok je v dolini poglobil najgloblje brezno v regiji, skoraj 600 m globoko Veliko ledeno jamo na dnu udornice in mrazišča v Paradani, ki je v dolini med vrhoma V. Bukovec 1.415 m in Smrekov vrh 1.449 m. Takratna snežna meja je bila med 1.250 in 1.300 m in ledeniška voda je lahko odtekala po dolini v jamo z vhodom na n. v. 1.120 m.    V Veliki ledeni jami v Paradani 2.262, -646 je na ozkem prostoru do globine 646 m 38 notranjih brezen, ki so nastala na ozkem pasu ob prelomnici in robnih razpokah. Jama se navzgor odpira v udorno vrtačo Velika Paradana, ki je naše floristično najbolj znano mrazišče. V votlini, ki povezuje udornico z breznom, je ledeni slap, ki obdobno zapira jamski vhod. Od ledenega dna udornice si po njenem pobočju sledijo naslednji fitogeografski pasovi z značilnimi predstavniki mahovi, alpska zelišča, subalpsko grmičevje, velelistna vrba, smreka in na vrhu bukov in jelov gozd Hribar, 1960, Martinčič, 1977. Na temperature zraka v udornici in breznu vplivajo kamini v stropu na začetku jame, skozi katere odteka pozimi toplejši zrak iz brezna, poleti pa skoznje priteka zrak s površja, ki se v breznu do dna ohlaja in piha neznano kje na površje. Zrak se dviga tudi ob višjem prisojnem pobočju udornice, ko ga segreje sonce. V senci pa ostaja osojno strmo do prepadno pobočje na jugo-jugozahodni strani. Gozd, ki je porasel višje pobočje v okolici, zdaj zavira pritekanje hladnega zraka proti breznu.    Ledenica v Paradani je bila med najbolj znanimi slovenskimi rudniki ledu. Samo v letu 1867 so ga odpeljali več kot 16.000 centov v Gorico, Trst in druge kraje ter v pivovarno v Senožečah. Avstrijski vojaki so med prvo svetovno vojno v Trnovskem gozdu topili led za pitno vodo. L. 1952 so zgradili 100 m dolgo žičnico za odvoz ledu iz začetne jame, a so jo čez 6 let opustili. Zdaj vodijo do ledu železne stopnice. V nekaterih letih led zapre prehod iz udornice v brezno Mihevc, Gams, 1978. Kaže, da se zapora in odprtje jamskega vhoda ritmično izmenjavata v nekajletnih periodah.    Po dnu 140 m globoke uvale Smrekova draga je ledenik z Velikega Golaka posul večje skale, poleti pa uvalo ohlaja mrzel zračni tok iz luknje na njenem osojnem pobočju, zato dno porašča le ruševje, čeprav je n. v. le 1.100 m. Višje pobočje zarašča dinarski jelovo-bukov gozd.    S korozijo ledenice je nastalo več vodnjakastih brezen, kjer je kontaktna korozija na obodu talečega se ledenega čepa izdelala okroglaste jamske prečne profile. Tak presek imata na primer še danes na dnu z ledom in snegom zapolnjeni 40 m globoko Belo brezno z vhodom pri 1.230 m in 80 m globoka Ledenica v Kozji steni z vhodom na n. v. 1.185 m Mihevc, 1997b.    V goratem, zlasti dolomitnem delu Hrušice je veliko suhih in polsuhih, bolj ali manj ravnih dolinastih depresij. V dolomitu je S-SV od Cola tudi plitva uvala z zaselkom Malo Polje. 6 km vzhodno od Cola je v Vodicah večidel v eocenskem flišu ob ponornici nastala slepa dolina, ki pa se s ponornim zatrepom komaj za nekaj deset metrov podaljšuje s fliša na apnence. Voda odteka v Podrotejo Idrijco. Da je v geološki preteklosti s flišnega ozemlja odtekala veliko dlje po apnencu, dokazuje 3,5 km dolga široka, proti SZ usmerjena Široka dolina, ki se onstran nižjega prevala nadaljuje v uvalo, na njenem ravnem dnu v Kanjem dolu pa so tri kmetije.    Pretežno v triasnem dolomitu je tudi trikotna črnovrška planota, ki se razteza 5 km daleč proti severu med kolenom Idrijce in podoljem pri Godoviču oz. dolino idrijskega pritoka Zale. S strmih dolomitnih pobočij Trnovskega gozda po deževju priteka nanjo nekaj hudournikov, ki so pri Črnem vrhu nasuli le malo naplavine, na sosednjem Zadloškem kraškem polju pa več. V Zadlogu je dno kotanje bolj ravno. Zaradi velikih, a zadnji čas redkih poplav so na dnu polja redki stari in novi domovi umaknjeni na višje lege, največ jih je na severnem sklenjenem višjem pobočju. L. 1926 je voda preplavila celo dno tega 4,5 km2 velikega kraškega polja.    Bolj kot opredelitev Zadloškega polja kot kraško je sporna takšna opredelitev za plitvo kotanjo pod Črnim vrhom, ker je njen severni rob nizek in na enem koncu domala prekinjen. Z Zadlogom jo povezuje suha dolina. Kotanja je ozka in sega na stiku triasnega dolomita in apnenca proti S-SZ, kjer je ob koncu pri zaselku Spodnje Griže v debeli naplavini poglobljena struga občasnega potoka. Bolj ali manj ravnega naplavinskega dna je za dober km2 a je razvejeno v več smereh med vzpetinicami in nima podobe kraškega polja. Zadloško in Črnovrško polje sta v legi, v kakršni še zdaj nastaja Velo polje pod Triglavom.    Ob stiku apnenca in dolomita se onstran nizkega cestnega prevala med naseljema Predgriže in Idrijski Log v jarku začnejo skalnate vrtače, v katere po deževju pritekajo potočki z zahodnih dolomitnih pobočij. V eni od vrtač se v krednih apnencih 2,6 km SZ od Črnega vrha na n. v. 766 m odpira 400 m globoko Habečkov brezen 914, -400. Tudi to je stopnjasto, z visokimi kamini, nastalimi ob prelomu, in ravnimi kratkimi odseki z vodnimi tolmuni na stopnjah. Po prvih meritvah med svetovnima vojnama je bila za brezno objavljena prevelika globina, tako da voda, ki stoji na dnu, ne bi mogla izvirati v 3,6 km oddaljenem Divjem jezeru, ki ima vodno gladino na n. v. 330 m. Ob novejšem potapljanju v dno brezna so obtičali pri okoli 400 m globine, kar je 30 m pod gladino Divjega jezera. Ker je malo verjeten nastanek v eforacijski coni, smemo to razliko pripisati mladi tektoniki. Ker je konec flišnega pasu Col-Lome oddaljen le 4 km, je mogoče, da je v geološki preteklosti, morebiti v pleistocenu, k nastanku brezna prispevala tudi ponornica s flišnega ozemlja.    Divje jezero, ki je nastalo na izviru in ima obliko okroglega zatrepa na boku doline Idrijce, je postalo zadnja leta največji grob domačih in tujih potapljačev, tudi tistih, ki so prihiteli na pomoč pri reševanju ponesrečenega kolega. Pritočni rov se dokaj enakomerno spušča v smeri proti vzhodu najmanj do dosežene globine okoli 130 m. Jezero jo torej vokliškega tipa. Ker je polkrožna zajeda v pobočju doline, kjer je jezero, kratka zatrepna dolina, sklepamo, da je izvir star, saj je morala voda raztopiti vso odkrušeno kamenje s sten. Le ob izredni suši jezernica ne teče površinsko iz jezera v bližnjo Idrijco, temveč odteka skozi odtočni rov v izvir Podroteje in se tam z drugimi vodami vred pridruži reki. Ta pojav dokazuje, da voda ob majhnem pretoku potrebuje manjši strmec pri teku skozi skalnate kanale kakor po prodnati površinski strugi Idrijce. V takem primeru visoka voda iz struge Idrijce odteka v jezero. Divje jezero je torej estavela.    Vegetacija na visoki steni nad jezerom je zaradi posebne, bolj toploljubne flore naravovarstveno zaščitena. Toplejši zrak nad jezersko gladino preprečuje v okoliških stenah pozimi padec zračne temperature pod 0C, čeprav ležijo v senčni legi ob boku doline Idrijce. Temperatura jezerske vode med letom niha med 10 in 8C, pH med 7,4 in 8,4, celotna trdota 7,8-10,4N, klor 3,1 mgl Novak, 1986.    Na Nanosu, kjer prevladujejo kredni apnenci, je planota nagnjena proti dolini Bele in njenem nadaljevanju v Črnjavsko suho dolino, ki loči Nanos od Hrušice. V tem suhem podolju so nad ponornicami v Podgori zelo goste jame.    Čeprav se Nanos dviga samo do 1.313 m, je še danes v nekaterih njegovih breznih leto in dan sneg ali celo led. Ker so se v preteklosti okoličani tu oskrbovali z ledom, imajo brezna ime po vaseh, iz katerih so lastniki. Jamarji so naleteli na sneg ali led ali pa je eden ali drugi viden z roba udornice v Slapenskem ledeniku 153, -112, Breznu II pri Slapenskem ledeniku 57, -22, Velikem Trškem ledeniku -150 m, Jami nad Prapetno ravnijo -65 m. Brezna se večinoma odpirajo na dnu vrtač, tako da vanje s pobočja polzi sneg. Začetno brezno je vodnjakastega tipa, ki je značilen za nekdanjo ledeno zapolnitev, nižje brezno pa se navadno odpira na robu dna višjega. Na n. v. 1.060 m se na pobočju dola odpira 218 m globoka Strmadna, ki je blizu Slapenskega ledenika Hajna, Malečkar, 1993. Po snegu ali ledu so znani tudi Mali Trški ledenik -50 m, Spodnje brezno v Jamcah in kotlič Loški ledenik -24 m.    Na omenjenih planotah je bilo leta 1996 registriranih 489 jam, od tega okoli tri četrtine brezen. Povprečna višina vhoda je okoli 800 m. Globinski razvoj votlin je očiten. Dobra polovica je globokih 19 ali manj metrov, 18 votlin je globljih od sto metrov, globlje od 300 m pa so le tri Mihevc, 1997b. Ni malo jam, v katerih drobne skalne oblike pričajo o nastanku v zaliti coni med njimi Volčja jama z vhodom na višini 1.055 m Slabe, 1990, Ledenica v Dolu, 995 m. V višjih in hladnih jamah je sigotvornost slaba, ker voda vsebuje malo raztopljenih karbonatov.    Klasifikacija votlin Habič, 1974a    	Štev. 	Brezna	Poševne	Vodo-	jam	jame	 jame	ravne				jameBanjška planota	65	15	15	20Trnovski gozd	132	72	15	13Nanos	35	77	3	20Hrušica	75	68	4	28Črnovrška planota	33	52	24	24        Doslej opisane visoke planote prejemajo letno 2-3 m padavin, največ novembra in nasploh jeseni, manj kot 2 m jih pade predvsem na Nanosu. Letno izhlapi po Penmannu okoli 687 mm vode Martin et al., 1997. V pičli prsti so zato hranljive snovi sprane, prevladuje gozd, v Trnovskem gozdu tudi bukov in jelov, malo je sklenjene prsti, primerne za pašnike, na njih so nekdaj pasli iz oddaljenih vasi na Krasu, nekoliko gostejša naseljenost je omejena na nižje obrobne planote Predmeja-Col, Črnovrška planota, Banjšice, Voglarska planota.    Velika vrednost teh planot je bogastvo z vodami, saj dajejo na m2 140 do 260 litrov vode. To bogastvo je toliko več vredno, ker je blizu poleti sušnega Primorja. Vode z Nanosa in Hrušice podzemeljsko odtekajo proti izviru Vipave, ponikalnice iz okolice Hotederščice in Črnovrške planote proti Podroteji. Sledila iz Belega brezna severno od Predmeje so se pojavila v Hublju in Mrzleku in v manjši koncentraciji v bližnjem Lijaku. Vode Mrzlega polja in Mrzlega dola odtekajo v Podrotejo, čeprav je Hubelj bliže. Potrjene so povezave Vodice-Podroteja, slabša povezava z izviri Vipave in zveza med Strženom pri Postojni ter Vipavo. Sledila iz potoka južno od Čepovana so vode odnesle proti severu Hotešk, zahodu Kajža in največ v Mrzlek AC 261, 1997. Mrzlek priteka v strugi in na obeh bregeh Soče nad Solkanom iz 18 razpok na razdalji približno 400 m med Sabotinom in Skalnico. Zajetje ob suši je do 240 m3s, celoten pritok v tem obdobju ocenjujejo na 240-500 m3s, minimalnega pa na 30 m3s. Voda je kakovostna in stalna, saj jo daje globinski kraški tok s stalno temperaturo 9,2C karbonatna trdota je zmerna 130-150 mgl, malo je suspenza 10 mgl. Čeprav se precej vode zgubi v akumulacijskem jezeru pred HE Solkan, jo je dovolj za novogoriški in goriški vodovod. Pri tem je zanimivo, da so pri gradnji jezu HE Solkan odprli nov izvir z 200 ls, njegova voda pa je bila toplejša in trša od Soče in Mrzleka Habič, 1981. Zdaj je ta izvir spet zazidan.    Med Šmihelom in Kromberkom se ob suši pod pobočjem Trnovskega gozda pojavlja manjši izvir Lijaka, ki ob nižji vodi odvodnjava bližnji kras in presiha. Po dolgem deževju, ko se v oddaljenejšem zaledju Mrzleka vodna gladina dvigne do 100 m in več, začne Lijak više na pobočju bruhati s pretokom do 54 m3s. Pri vrtanju v zaledju Lijaka so v globini 89 m naleteli na vodo, katere gladina se pri črpanju ni znižala. Voda se začne izlivati pri 102 m n. v., kar je 5 m nad zajezitvijo vode za HE Solkan in 12 m nad višino Mrzleka pred njegovo potopitvijo Čar, Gospodarič, 1988. Take razmere so posledica tektonskega znižanja dovodnih kanalov za Mrzlek pod gladino kraške vode oz. znižanja Banjške planote z dolino Soče vred.    Podoben izliv viseče vode, kot je Lijak, je izvir Hubelj jama Veliki Hubelj, 440, -40 2 km severno od Ajdovščine, ki na strmem pobočju zgornjo višino izviranja povečuje skladno s pretokom. Njegov največji pretok je 16-krat večji od najnižjega 300-400 ls  čez 40 m3s. Še večji pretočni razpon ima izvir Idrijce v Podroteji 1  364 Trisič, 1997, Karst hydrogeological –, 1997. Ko voda ob visokem stanju izvira iz vseh lukenj, je Hubelj veličasten, ogleda vreden slap, ki priteče iz zalite jame Veliki Hubelj 440, -40. To je klasičen primer izliva viseče kraške vode. Njegove izvirne jame imajo nepovezan strmec in so pretežno špranjaste, tudi Veliki Hubelj.    Izviri Vipave v Vipavi imajo manjši pretočni razpon 1  96. Voda priteka iz več špranjastih rovov, ki so jih potapljači ocenili na skupno 1 km dolžine naša risba še nima vrisanih vseh špranjasti rovov. Ob izredni povodnji voda preplavi tudi bližnje nižje ulice naselja Vipave.    V primerjavi s planotami med Postojno in Sočo je površje Javornikov in Snežnika manj planotasto, bolj gozdnato in še manj poseljeno. Prevladujejo kredni apnenci, manj je triasnega dolomita, s katerega pogosto pritekajo površinske vode. Na Javorniku so ob Ledeniški poti pod Velikim vrhom štiri brezna z globino med 30 in 319 m. Površje na n. v. med 1.300 in 1.400 m je bolj planotasto na južni strani hrbta Snežnika 1.796 m. Tudi na to planoto se je v zadnji ledeni dobi razlezel ledenik s Snežnika in je segal do Sviščakov in zgornje doline Gomance. Proti tej dolini je z ledenika pritekalo nekaj potokov, ki so zapustili zdaj razčlenjene suhe doline tudi tisto čez Padežnico, Šifrer, 1959. Ledeniška in snežniška voda je odtekala v planotasti kras, ki je tam silno razčlenjen v zaprte kotle različnih vrst in razsežnosti. Po težki prehodnosti slovi zlasti predel Ždrocle JV od vrha Snežnika. Habič 1991 je v predelu Planinec s podrobne topografske karte razbral 264 kotanj. Dobra polovica jih je širših od 100 m, tri od teh so širše od 400 m in dobra polovica globljih od 20 m, tri med 50 in 180 m. Polovica vseh ima prostornino med 50.000 in 72.000 m3. Za primerjavo Praprotna draga, ki leži blizu tam ob državni meji, meri 150.000 m3. Razvoj zaprtih kotanj pospešuje tudi obilica padavin. Postaja Gomance 937 m jih ima na leto 2.738 mm, od tega pozimi 752 mm in novembra 383 mm v letih 1961-1980. Postaja v višji uvali Mašun 1.027 m na severni strani hrbta jih prejme manj 2.041 mm, 1961-1990.    Uvale so izredno globoke in široke tudi na severni in severovzhodni strani Snežnika. Zaradi cest najbolj poznamo uvale Leskova draga, Mašun in Grda draga, nekatere na severovzhodni strani pa nimajo niti imena.    Iz območja Snežnika ima kataster slovenskih jam zabeleženih čez 150 brezen. Do nedavna je kot najgloblje slovelo Brezno ob Lenčajski cesti vhod 1.230 m, -160 m, ki je v dolomitu 2 km severno od V. Snežnika. Vhodno brezno je okroglasto, z golimi stenami, kar je značilno za ledeniška brezna. Pod polico v globini 40 m je v njem močan curek vode. Ker je vhodna odprtina široka 15  12 m, sega dnevna svetloba do globine 158 m. Zasigane so le spodnje stene Novak, 1966. Brezno Grda jama je globoko 192 m. Menda edini trajni led je v Ledeni jami na Veliki gori na dnu 30 m globoke ledenice. Najgloblje je pred nedavnim raziskano 506 m globoko brezno Bogomila Brinška. V jamskem katastru je s Snežnika registriranih čez 130 brezen, večina jih ne doseže večjih globin, ki bi jih pričakovali glede na pleistocensko poledenitev. Verjetno se bo ponovil primer Kanina, kjer so slovenski jamarji v številnih breznih sprva dosegali skromne globine, potem pa so prav tam odkrili rekordne.    Ob Postojnskih vratih razmaknjena niza planot Snežnik - Javorniki in Trnovski gozd -Hrušica vodo večinsko drenirata proti severozahodu, prvi niz proti Planinskemu polju javorniški tok, drugi proti izviru Mrzleka. Ob visokih vodah pa del vode odteka prečno, z Javornikov in Snežnika na Loško in Cerkniško polje in celo v Rakov Škocjan ter na drugi strani masiva v Pivko. Na robu snežniškega masiva izvira pri Ilirski Bistrici kratka Bistrica, ki je zaradi močnega padca nekoč gnala veliko mlinov in žag in bila eden od temeljev gospodarstva v tem naselju. Glavni vzdolžni odvodni arteriji sta trajnejši. Pretok Malenščice niha med pol in 10 m3s, Mrzlek pa med 600 ls in 40 m3s. Iz te sheme izstopa pobočni izvir Hubelj, katerega pretok naraste na več kot 50 m3s, toliko kot na izvirih Vipave.    Visoke dinarske planote imajo zelo visoke specifične odtoke, zlasti Idrijca, kjer da ponekod vsak km2 ozemlja več kot 100 ls. Nihanja so seveda precejšnja. Izviri Vipave dajejo med 315-420 ls, ob suši pa le 8-14 ls Habič, 1966, 1968b, 1969. Voda iz Jame pri Studencu, ki jo je med NOB izkoriščala partizanska tiskarna, teče v Kanomlji pod hišo št. 2 v jamo v Klanah in izvira niže na nasprotni strani struge pri Šinkovčevi žagi. Njen tok naj bi krajevno tekel pod strugo Kanomlje Savnik, Gantar, 1952.    Kot vzrok za nastanek naselbinskega središča Vipave neposredno pod pobočjem Nanosa navajajo navadno njegovo obrambno lego pod Starim gradom na vrhu skoraj sto metrov visokega griča. Pri tem pozabljajo na strateško lego ob trajnih izvirih in začetnem toku Vipave, ob kateri je južni del naselja. Reka teče med hišami in pod njimi in jo prečka več mostov. Poleg tega teče skozi naselje tudi potok Bela.    
Potočansko, Notranjsko podolje in njegovo obrobje    Obstoj pokrova terciarnih neprepustnih kamnin na tem ozemlju ni dokazan, saj niso nikjer ohranjeni. Zato smemo sklepati na visoko starost krasa. Ravnikov je verjetno zaradi starosti krasa manj, prevladuje planotasti kras, ki ga je tektonika višinsko razčlenila, po mnenju geologov Guser et al., 1989, Premru, 1976, 1982 predvsem v srednjem pliocenu in pozneje. Nad planotami se dvigajo masivne gore Rog, Stojna, Ribniška mala gora, Krim itd. Vzrok za razmeroma slabo tektonsko deformacijo grud je v odpornosti 10 km debele skladovnice mezozojskih apnencev. Globoka brezna so se razvila predvsem na najvišjih planotah, kjer je bila v pleistocenu periglacialna klima, na Snežniku in Golakih pa ledeniki. V podoljih in kraških poljih je njihov razvoj zavirala piezometrična gladina vode blizu površja.    Tako kot so ponornice s fliša na južni strani Visokih robnih kraških planot izdelale razmeroma velike jame v obrobnih apnencih Postojnska jama, Predjama, so tudi vodni tokovi s triasnega dolomita med Loškim in Planinskim poljem izdolbli dolge vodne jame, in to predvsem na odtočni, le redko pritočni strani polja. Jame med Križno, Najdeno jamo in Predjamo so dolge skupno čez 60 km.    Visoki notranjski kras se z dolomitom vred nadaljuje proti JV še na Potočansko, kjer pa ne prevladujejo kraška polja, temveč uvale. Ime Potočansko je utrdil A. Melik v svojih regionalno-geografskih opisih Slovenije. Izhaja iz ljudskega imena Loški potok in je med ljudstvom živo samo v njegovem severozahodnem koncu. Srednjemu nizu uval, ki so na tem stiku, pravijo Dragarska dolina, po vasi Draga. V severozahodnem koncu je uvala Retje na stiku jurskega apnenca in triasnega dolomita, s katerega pa ponornica ne priteka več. Trditev, da je ta uvala trajno suha in da je zato na njenem dnu lahko nastala vas, je ovrgla voda, ki je l. 1998 zalila obrobna poslopja. V uvali onkraj hriba Tabor, pri Travniku, priteka Mežnarjev potok z jurskih skladov, ker so med apnenci dolomitni vložki. Naprej proti JV si sledijo na stiku jurskih apnencev in dolomitov suha dolina Sodol in doline pri Podpreski, Dragi, pri Srednji vasi in Travi. Vsa ta naselja izkoriščajo majhno zaplato naplavine na dnu suhe doline, ki se ponekod za meter ali več poglobi v kotanjo. Kotanje so nanizane ob tektonski prelomnici v smeri SZ-JV na stiku dolomita in apnenca na razdalji 15 km. Ker so ponornice majhne in občasne, niso izvotlile večjih jam. Njihov podzemeljski odtok iz uvale Travnik je usmerjen proti vzhodu in ne v Ljubljanico.    Notranjsko podolje je pas nižjega sveta med višjim reliefom. Glavna os je v dinarski smeri in v nadaljevanju idrijske prelomnice prek Godoviča, čez Planinsko polje tja do Babnega polja in Prezida, od koder se nadaljuje po dolini Čabranke in Kolpe. Prečno na to smer se odcepita dva kraka. Prvi vodi od Kalc preko Logaškega polja proti Vrhniki, drugi od odcepa na Planinskem polju čez Postojnska vrata proti zgornji Pivki. Na stiku dolomita in apnenca so nastala kraška polja, po katerih podolje najbolj slovi. Logaško in Cerkniško polje sta tip robnega polja, ki je nastalo na dolomitu in deloma apnencu. Vmesni Planinsko in Loško polje sta pretežno v dolomitu, obe sta pretočnega tipa, to se pravi, da se voda površinsko pretaka čez vodno slabo prepustni dolomit do apnenca na drugi, ponorni strani. Manjši Unško-rakovsko in Babno polje pa sta suhi glej sl. 286.    Ker smo v obravnavano ozemlje zajeli vse porečje vodnih tokov, ki prečkajo notranjsko podolje, v regijo vključujemo tudi severovzhodno obrobje. Kotanje tu ne bi dosegle tolikšne velikosti, če ne bi vanje pritekale večje vode iz širše okolice. Med Loškim Potokom in Ljubljanskim barjem se sem odvodnjava širok pas triasnega dolomita, v hotenjsko podolje dolomit z Logaških Rovt, na jugozahodni strani pa območje zajezuje pas primorskega eocenskega fliša.    Kraških polj v podolju med Logatcem in Babnim poljem je šest in vsa so povezana s pritoki s triasnega dolomita. Na Cerkniškem, Loškem in Babnem polju se drugje ozek pas triasnega dolomita, vložen med apnence, razširi. Najviše, z dnom med 660 in 790 m n. v., leži najmanjše, 2 km dolgo Babno polje, ki ima malo ravnega dna in komaj zasluži ime kraško polje. Dno povezuje dve suhi dolini. Po eni priteka ponikalnica Trbuhovica, ki v Prezidu izteka iz 100 m dolge jame. Njen strop je iz jurskih apnencev, dno pa iz sivih jurskih dolomitov Malez, 1969. Potok že pred državno mejo s Slovenijo ponikne. Babno polje doseže samo ob poplavah, ki zalijejo del severnega vrtačastega roba iz apnencev. Takrat preplavijo najnižje ulegnine na polju tudi talne vode in vodice s pobočja zahodnega dolomitnega Debelega vrha.    Med Babnim in Loškim poljem sta dve suhi dolini, severna s cesto čez Jermendol do prevala na n. v. 753 m, kjer obvisi nad jugozahodnim pobočjem Loškega polja. Druga, južnejša, poteka vzporedno in se konča nad JV koncem dva kilometra oddaljenega zahodnega roba Loškega polja. Čeprav se v Jermendolu dno na klancu dvigne manj kot 10 m nad dno Babnega polja, je to znano zaradi pogostega temperaturnega obrata kot slovenska Sibirija glej poglavje o mraziščih.    V Loškem polju se pas triasnega dolomita razširi na 1,5 km in v najbolj razširjenem delu je dno polja tudi najširše do 1,5 km, skupna površina je 12 km2. Sem pritekajo potoki z obeh strani. Iz jurskih apnencev masiva Racne gore 1.140 m priteka pri kraju Vrhnika Veliki Obrh s povprečnim pretokom 3,23 m3 ls 1972-1975. V njegovem zaledju, ki zajema tudi 6 km oddaljeno Trebuhovico, prevladujejo apnenci. V primerjavi z Logaščico in Hotenko, ki drenira pretežno dolomit, je v vodi Obrha manj raztopljenega magnezijevega karbonata 24 , v drugih prej imenovanih potokih 43 oz. 44 , celotna trdota je manjša, 12,5N Logaščica in Hotenka 13,1-12,9N, najmanjše je tudi nihanje trdote med letom in med vodostaji, obenem pa je največja letna kemična erozija - 125 m3km2, izračunana na osnovi 22.800 ton na leto odnesenih raztopljenih karbonatnih kamnin Kolbezen, 1976. Na drugi strani polja izvira pri gradu Snežnik manjši Mali Obrh. Po sotočju z Velikim Obrhom pri Pudobu teče po širokem podaljšku polja do ponorov, do katerih so pri Danah med svetovnima vojnama skopali večino leta suh kanal in razširili vhod v jamo Golobino. Ob izjemnih poplavah se voda razlije čez ravnico ob obeh Obrhih. K sreči je na vzhodni polovici polja do 10 m visoka vrtačasta terasa pretežno v apnencu. Na njej so nekdaj prevladovala polja tukajšnjih številnih vasi. Terasa je imela pri naselitvi enako vlogo kot kvartarna naplavina na drugih poljih.    Pod južnim pobočjem Križne gore, kjer na koncu pasu iz jurskega zrnatega dolomita izvira pri vasi Podlož  pod logom potoček, se začenja 1 km dolga suha dolina. Potoček običajno ponika kmalu pod vasjo, ob visoki vodi pa zalije začetni del suhe doline, ki ima na prvi tretjini za pol metra nižje dno kot v nadaljevanju do Loškega polja. Po pripovedovanju domačinov jo izredno visoka voda zapolni in površinsko teče na Loško polje. Dolina je torej zanimiv primer prehajanja rečne doline v polsuho in ob suši, ko izvir presahne, v suho. V povprečju je najdlje suha in polsuha, rečna dolina, točneje majhna jezerska dolina, pa le enkrat na veliko let.    Severno pod Križno goro 857 m se skozi Križno jamo 8.273, -32 pretaka odtok z Blok. Za umetno razširjenim vhodom je več kot 1 km dolg suhi rov, nato pa se začne vodna jama, kjer se, kar je na Slovenskem redkost, iz potoka izloča siga, ki s pregradami ustvarja jezera. Ob suši so jih našteli do 22, ob višji vodi pa manj, saj takrat voda prelije nižje vmesne pregrade. Pregrade, ki še rastejo, so dvignile vodno gladino, tako da je zalila podnožje kapnikov in kapniških stebrov, zato zbujajo lažen vtis, da so zrasli iz vode. Na sotočju dveh potokov v dvorani Kalvarija ima voda visoko magnezijevo trdoto 5-6N, ob 8N kalcijeve trdote Gams, 1965. Potok iz Blatnega rova, v katerega priteka voda z Blok, ima višjo magnezijevo trdoto in je eden od glavnih vzrokov za odlaganje talne sige v skupnem rovu. Na splošno pa so kapniške skupine redke in velike, zato pridejo v vodni jami še bolj do izraza. Lepo zakapan je tudi vzhodni Pisani rov, medtem ko prenaša potok v Blatnem rovu več plavja. Pod bolj uravnanim in z vrtačami posejanim nižjim površjem med Ložem in Babno polico se od glavnega rova odcepljajo suhi in vodni stranski rovi, verjetno zaradi izogibanja udorom. Jama je bila v geološki preteklosti že zapolnjena s peskom kremen, limonit, boksit in prodom, ki ju je voda prinesla z dolomita. Od zapolnitve je ostalo še največ naplavine v vhodem suhem delu Gospodarič, 1974, kjer so sedimenti stari več sto tisoč let. Od vhoda v jamo vodi suha dolina proti uvali pod Bloško polico, od koder je v pleistocenu domnevno pritekal potok.    V suhem Medvedovem rovu vhodne Križne jame so bile najdene kosti jamskega medveda, ki pripadajo čez sto živalim. Najdba je konec preteklega stoletja odmevala po takratni avstroogrski državi. Ni znano, kdaj so domačini začeli obiskovati jamo do prvega jezera in kdaj s čolni še globlje. Po obisku Križne jame je angleški pisec l. 1832 objavil domnevno najstarejši angleški opis kake slovenske jame Shaw, 1979. Po prvi svetovni vojni je bila jama, potem ko so uredili lažji dostop od bližnje ceste Lož-Bloška polica, doslej večkrat turistično odprta. Ker so najbližja naselja oddaljena, je težava z vodniško službo. Zdaj je vodstvo na voljo v 2 km oddaljeni vasi Bloška polica. Obisk s čolnom ob visoki vodi onemogoči zalitje dveh sifonov. Jama, ki ni elektrificirana, je naravovarstveno zaščitena z občinskim odlokom, turistični obisk pa daleč zaostaja za privlačnostjo. Med jamarji v svetu slovi Križna jama kot ena najlepših v Sloveniji in najbolj hvaležna za fotografiranje. Ranljivost sigovih pregrad med jezeri, preko katerih nosijo ali vlačijo čolne, zahteva omejitev turističnega obiska. K sreči je odlaganje sige na vrhu pregrad hitro, 0,256 mm na leto Mihevc, 1997a. V 10.000 letih bi ob tej hitrosti zrasle 2,5 m visoko. Po tem podatku je sklepati, da so pragovi in jezerca za njimi holocenske tvorbe. Sigotvornost vode pospešuje tudi visoka vsebnost sulfatov.    210 m zahodneje od vhoda v Križno jamo so na pobočju vrtače Grdi dol jamarji v več kot 200 urah težaškega dela razširili dihalnik in izsilili prehod v nadaljevanje jame, ki se imenuje Križna jama II. Po daljših ožinah so prišli do niže tekoče vode, ki pa ima enako nadmorsko višino kot na dnu Kittlovih brezen v Križni jami. 1.414 m dolga in 65 m globoka vodna jama je ponekod velika in zakapana, a je za turiste vhodni del naporen. Od končnega sifona na n. v. 557,6 m geodeti so jamo v 747 urah izmerili z najmodernejšimi napravami do 650 m oddaljenega izvira Steberščice na robu Cerkniškega polja je višinska razlika 13,6 m, vendar so tudi iz tega sifona, iz katerega priteka Steberščica, potapljači prodrli globlje v notranjost masiva. Potok izvira na stiku jurskega apnenca in dolomita, v katerem je pri Šteberku zatrepna dolina. Ko priteče na apnenec, začne ponikati v tla. V zaselku Ponikve kamniti jez prisili vodo, da teče po raki na kolesa žage, ki je postavljena na ponoru. Nedaleč stran voda pod cesto spet priteče na dan in na Cerkniškem polju mimo Lipsenja zavije proti Strženu.    Planota Bloke je visoka streha notranjskega krasa. Prevladujejo slabo prepustni triasni glavni dolomiti, v katerih je v južnem delu fluviokraški ravnik, širok 4-6 km. Na robu planote, kjer je več primesi peščenjakov, skrilavcev in laporjev, so se na severozahodu zunaj Blok poglobile globoka dolina Cerkniščice in na vzhodu še globlji dolini sodraške Bistrice in Rašice. Potok Bloščica napravi pri Velikih Blokah koleno in kmalu nato na Bloškem polju ob nizkem stanju ponika. Do 1 km široka dolina se nadaljuje mimo Nove vasi, kjer visoka voda končno ponikne, še daleč pred apneniškim pobočjem gore. Pri naselju Fara se Bloščici ob visoki vodi pridruži Farovščica.    Ob Bloščici je v dolini okoli 13 km2 ravnega sveta, ki se južno od vasi Velike Bloke in pred zahodnejšim apneniškim pobočjem razširi na dober kilometer, zato lahko ta del slepe doline prištevamo k robnemu kraškemu polju. Da potok v holocenu ne preplavlja vsega južnega kraja, je po Meliku 1929 kriva Cerkniščica, ki je obglavila pritok Bloščice.    Med slovenskimi kraškimi polji je najbolj znano Cerkniško polje, in to po zaslugi presihajočega jezera. Čez polje se razteza pas slabo prepustnega triasnega dolomita. Zavzema skoraj 23 dna in prisili vode, ki pritekajo od vzhoda Žerovniščica, Steberščica in severa izpod Slivnice, da ga površinsko prečkajo. Med njimi je med trajnimi najbolj stalna Cerkniščica, s povprečnim pretokom 6,99 m3s. Poleg trajnih pritokov pritekajo v podnožju Slivnice tudi občasni manjši. Na jugozahodu meji dolomit na razsežno pretežno apneniško javorniško grudo, iz katere odtekajo nizke vode naravnost proti Planinskemu polju, ob visokem stanju pa se raztekajo tudi na Cerkniško polje. Jugovzhodni del Cerkniškega polja, vključno z gričem Goričico, polotokom Drvošcem in Zadnjim krajem, je iz jurskih kamnin. Na južnem obrobju polja pa je med naseljema Gorenje Jezero in Otok pas gostega jurskega oolitnega apnenca, kjer so izviri trajni. V njem je poleg manjšega izvira pri Lazah največji Obrh z bližnjim Cemunom, ki dovaja vodo z Loškega polja. Glavni vodni pritok na polje je Stržen. Ob izredno veliki suši teče njegova voda od Gorenjega Jezera proti izviru Obrha, ki se takrat spremeni v ponor Kerin, 1968, Bidovec, 1968 in je torej tedaj estavela. Od Otoka do estavele Suhadolica pri Goričici gradi obrobno dno jurski dolomit v menjavi z apnencem, v katerem je v Zadnjem kraju dno nižje kot sosednji del Cerkniškega polja. V dolomitu so tam izviri in ponori, največ pa je estavel. Preostalo jugozahodno obrobje je iz krednega temno sivega apnenca in v manjši meri dolomita. V njem so le ponori, v Jamskem zalivu pa tudi jama Karlovica gl. geološko karto Cerkniškega polja.    Bilo je že veliko poskusov, da bi izmerili pretok dotekajočih voda in odtočnih v ponorih. Ponore namreč občasno zalije jezero, zato je nemogoče izdelati točno vodno bilanco dotokov in odtokov. Vemo samo, da ob naraščanju jezera pritoki presegajo odtoke, ob upadanju pa je obratno. Prebitek polni jezero, katerega obseg zaradi dokaj ravnega naplavinskega dna polja zelo niha, med 0 in 27,3 km2. Pri gladini 546 m n. v. ga domala ni, pri gladini 550 m, ki jo dosega večino let, obsega 20,3 km2, pri izjemni višini 553,17 m pa prekrije čez 30 km2 površine. Takrat poplavi večino naselja Dolenje Jezero in del vasi Dolenja vas oba sta na robu prodnega vršaja. Povprečna letna višina jezerske gladine je 550 m 20 km2 in povprečno trajanje jezera slabe pol leta. To je dovolj, da je Cerkniško jezero kot najbolj znano presihajoče kraško jezero na svetu uvrščeno ne le v krasoslovje, marveč tudi v hidrologijo in geografijo. Na nekaterih starih kartah je vrisano samo jezero, ne pa tudi Cerkniško polje, čeprav v letnem povprečju preplavlja le polovico polja, ob izjemnem vodostaju pa slabe tri četrtine.    O Cerkniškem polju je bilo v zgodovini napisanega več kot o katerem koli drugem kraškem polju na svetu. O tem nas prepričajo med drugim razprava B. Korošca 1967, knjižica P. Kunaverja 1961 in objava A. Kranjca 1985a. Kako more krasoslovje pojasniti nastanek polja in delovanje jezera    V pleistocenu, domnevno pred začetkom wrmske akumulacijske faze, je pritoček nad današnjim naseljem Cerknica predrl razvodni hrib, ki loči polje od doline Cerkniščice pri Begunjah, in obglavil Cerkniščico, ki je prej tekla proti Logaškemu polju Melik, 1929, Šercelj, 1963. Pretočeni potok je v zadnji ledeni dobi  s prodom, peskom in drugim plavjem zapolnil ponore na severozahodni, odtočni strani polja, tako da so se vsakoletne poplave podaljševale v jezero. V njem so se odložile do 12 m debele ilovice in gline Pleničar, 1953. V najbolj namočenih delih jih prekriva šota. Zasutje ponorov pod tri kilometre dolgim pahljačastim prodno-peščenim rečnim vršajem z vrhom v Cerknici, ki sega domala do pobočja Javornikov in prek vasi Dolenje Jezero do mosta pri Goričici, je omejilo odtočno stran polja na t. i. karloviški zaliv, ki ga na zahodu omejuje skraja premočrtna reber. Da so ponori Svinjske jame 436, -14, Male Karlovice 1.453, -20 in Velike Karlovice 8.057, -12 mladi, sklepamo po odsotnosti slepih dolin. Neznani so učinki premestitve odtočne strani za podzemeljske vodne zveze in na površje med Planinskim in Cerkniškim poljem. Iz jezera odtekajoče vode so na južnem robu vršaja, nedaleč od Dolenjega jezera, podaljšale tok do starih ponorov, kjer je območje najhitrejšega spreminjanja na polju Gospodarič, 1970. Pred njihovim nastankom je bilo jezero dolgotrajnejše. Široka dolina pri Podskrajniku potrjuje domnevo, da je bila pred nastankom cerkniškega prodnega vršaja, to je pred wrmom , glavnina ponorov na severovzhodnem delu polja, kjer so pod naplavino ugotovili več skalnatih kotanj in vrtač.    Jezero so kot posebnost omenjale, opisovale ali vrisovale na karte v pretirano velikem obsegu že srednjeveške kozmografije, to je opisi sveta, ki so poročali tudi o sestavi zemlje. Po zgodnjesrednjeveški predstavi naj bi Zemljino notranjost sestavljali magma, ki prihaja na površje v vulkanih, plini sulfatare in voda, ki izvira na krasu. Opazovanje izvirov in ponorov naj bi izboljšalo poznavanje delovanja v podzemlju.    Najbolj znan novoveški opisovalec Cerkniškega jezera Janez Vajkard Valvazor je bil pripadnik v 17. stoletju nastajajočega evropskega racionalizma. Delovanje jezera je skušal razložiti s fizikalnimi zakoni s pomočjo natege, ki povezuje pet jezer v dnu polja in v goratih Javornikih. Zapise Wernerja, Browna, Kircherja in Schönlebna je vključil v opis delovanja jezera in ga dopolnil z znanjem domačinov. Potem ko je v društvenem glasilu objavil razpravo o jezeru, naj bi z modelno napravo delovanje natege celo uspešno dokazal v angleškem Kraljevem društvu na zasedanju v Londonu, kar mu je l. 1687 prineslo članstvo v njem. V opisu jezera v Slavi Vojvodine Kranjske 1689 pa na nekaterih mestih le udari na dan ostanek sredjeveške predstave o kraškem podzemlju. Tako denimo v ugotovitvi, da poteka polnjenje in praznjenje jezera po točnem časovnem redu. Polni se 25 dni, pri praznjenju pa na vsakih pet dni izpade eden od glavnih ponorov na polju, piše Valvazor, hkrati pa dodaja, da jezero kdaj pa kdaj v preteklosti ni odteklo več let zapored ali da se je tudi pozimi prekinilo, nasploh zakasnilo ali predolgo trajalo. Če zagrmi, navaja v nadaljevanju, Skednena in Vranja jama silovito izbruhneta vodo in silno veliko mladih, a slepih črnih rac, ki naj bi bile dokaz za velike votline. V petih, z nategami povezanih podzemeljskih jezerih voda torej ne bi zapolnjevala le votlin in kanalov v piezometrični gladini, kakor si to cono predstavljamo danes, temveč bi bile nad njimi velike votline, v smislu stare ljudske predstave dvoran z jezeri v gorah, v katere vodijo jame in brezna.    V Valvazorjevem času še niso vedeli za izhlapevanje padavinske vode v času rasti rastlinstva, zato slavni avtor Slave Vojvodine Kranjske ni mogel razložiti, zakaj se jezero napolni med novembrom in aprilom, čeprav je pozimi najmanj padavin, in sprazni med majem in oktobrom. Poleti je namreč več padavin kot pozimi, največ pa jeseni. V topli polovici leta pade 57  letnih padavin Šmarata na Loškem polju, 1961-1990. Jezersko dno zalijejo vode, ki preostanejo od izhlapevanja, pri tem pa se jezero polni in prazni z zamudo zaradi počasnega odtekanja tako imenovane dinamične podtalnice, tj. talne vlage, vode v razpokah v epikrasu, vadozni coni in špranjah ter votlinah pod kraško vodno gladino glej poglavje o vodah. Podoben režim kot jezero imajo zunaj visokogorskih Alp reke kraške in nekraške celinske Slovenije Gams, 1998c. Jezero z manj zamude reagira na novembrske in nadpovprečne oktobrske padavine, ne pa na junijske, ko je drugi vrh padavin, saj tedaj zaradi močnega izhlapevanja pogosto že presahne. Po Valvazorju je vzrok za začetek delovanja natege grmenje, ki da je posebno glasno v jamah gl. tudi Rupelj, 1969.    Kritike Valvazorjevih razlag s stališča modernega naravoslovja seveda ne zmanjšujejo njegovih zaslug za širjenje slave o jezeru. V svoji knjigi govori tudi o ribolovnih razmerah. Potem ko so graščaki iz Planine, Loža, s Snežnika in Turjaka ter iz samostana v Bistri pri upadanju jezera pobrali najboljši, začetni ulov v vodnih kotanjah, so se vanje podali napol goli domačini in si vzeli, kar je ostalo. Iz Valvazorjeve Slave zvemo tudi za žetev prosa na polju, kadar se je jezero spomladi zgodaj umaknilo. Iz drugih pisnih virov so znani košnja trave, ribolov in drsanje na ledu na istih jezerskih zemljiščih, kar da je enkratna posebnost.    Že Valvazor je navedel 39 avtorjev, ki so pisali o Cerkniškem jezeru za primerjavo Kranjc, 1985, navaja 189 objav. Med pisci pred Valvazorjem zavzema vidno mesto Franc Anton Steinberg z monografijo Grndliche Nachricht von dem in dem Innerkrain gelegenen Czirknitzer See 1758, izvleček v francoščini leta 1761. Steinberg, rojen Kraševec, je več let kot upokojenec živel v Marofu pri Cerknici, kjer je temeljiteje spoznal režim jezera.    Valvazorjeva razlaga delovanja jezera je postala kamen spotike poznejših, bolj stvarnih opisovalcev. Na Kranjskem živeča Tobias Gruber in Balthasar Hacquet sta polnitev in praznitev jezera že razlagala kot navaden kraški pojav, kot poplavišče. Prvo slovensko monografijo o jezeru je napisal učitelj iz bližnjih Begunj Jože Žirovnik 1898, ponatis 1991. Zadnja strokovna knjiga je delo A. Löhnberga 1934, ki je skušal z geoelektrično metodo dognati več vodnih horizontov pod dnom polja, česar pa povojne vrtine, povezane z nameravano trajno ojezeritvijo dela kraškega polja, niso potrdile Pleničar, 1953.    Jezero je zanimiv primer spremenljivega načrtovanja izrabe kraške vode. Sprva so skušali skrajšati poplavnost v prid kmetijstva. Ker voda predolgo stoji na dnu, so tla zlasti v jugovzhodnem delu močvirna in neprimerna za obdelovanje pa tudi trava jezerina je malo vredna za govedo. V 19. stoletju so načrtovali skrajšanje poplav Postojnčan A. Schaffenrath, potem krasoslovci A. Schmidl, Witschel in Vicentini. Slednji je predvidel v Zadnjem kraju 4-8 m visoko vodno akumulacijo in regulacijo strug pred ponori sredi polja. Po največji poplavi na notranjskih poljih leta 1891 se je oblast odločila izvesti regulacijo na Loškem, Cerkniškem in Planinskem polju. Tedaj nastali Putickov načrt pa je bil izveden le kot razširitev jame Golobine. Več regulacij je uresničila vodna sekcija banovinske uprave med svetovnima vojnama. Vhod v jamo Veliko in Malo Karlovico so znižali za 2,5 oz. 1,2 m, razširili so nekaj sifonov, tudi pred Svinjsko jamo 437, -42, postavili letve, ki so lovile večje predmete na ponorih, razširili ponore v Jamskem zalivu, izravnali Stržen do ponorov in regulirali Žirovniščico, Lipsenjščico, Tresenec in Goriški potok.    Z namenom, da bi uravnovesili pretok nižinske Ljubljanice in Save ter trajnejše izrabili Cerkniško jezero za turizem, je oblast po zadnji svetovni vojni v sodelovanju s cerkniško občino prvič v zgodovini izdelala načrt za poskusno trajnejšo ojezeritev. V letih 1960-1982 je jezero trajalo povprečno 285 dni, v izjemnem primeru do 339 dni. V letih 1968-69 so zgradili prelivni jez na vhodu v Veliko in Malo Karlovico s prelivom pri 551 m n. v., naredili blizu ponora Rakovski mostek 30 m dolg predor do bližje notranjosti Velike Karlovice in na njegovem vhodu zgradili zapornico Kranjc, 1985. S tem je bila izvedena le prva faza celotnega načrta. Ko bi nato z zamašitvijo zmanjšali aluvialne ponore na samem polju od 13 na 8 m3s Jenko, 1968, bi na bregu trajnejšega jezera blizu Goričice začeli graditi turistično središče. Ker pa že prva faza ni dala pričakovanih rezultatov, druge niso niti začeli.    Z načrtnim opazovanjem sprememb so analitiki ugotovili, da se je pri vodni gladini 400 cm zmanjšala požiralnost v Jamskem zalivu od 36 na 11 m3s, pri višji vodi pa manj. Jezero je pri višji vodi počasneje upadalo kot prej in se počasneje tudi praznilo, pri praznjenju med gladino 549 in 547 cm pa je bila sprememba majhna. Pri povprečnem jezeru se je tako ojezeritev podaljšala le za okoli tri tedne. Presihanje, ki je usodno za ribji zarod in bi ga z uresničitvijo načrta o trajni ojezeritvi omejili na enkrat v 30 letih, se je nadaljevalo, ker so ob nizki gladini aluvialni ponori požirali več vode kot prej. Ribiči tega niso mogli preprečiti niti z izgradnjo nasipnih jezov iz ilovice pred ponori, saj so se ti premeščali in se porajali vedno novi. Povečan ribolov v bolj stalnem jezeru pa je bil eden od glavnih motivov trajnejše ojezeritve Habič, 1974b. Ob višji gladini je teklo več vode skozi Rakov Škocjan na Planinsko polje in v izvire na Vrhniki, ob nižji vodi pa skozi aluvialne ponore na polju naravnost proti izvirom Bistre.    Diskusija o primernosti zajezitvenih ukrepov za varstvo narave, o uspešnosti posega in njegovi gospodarski vrednosti je na začetku sedemdesetih let preteklega stoletja močno razgibala slovensko javnost. Vse glasnejše so bile zahteve po ohranitvi presihajočega jezera, saj je v svetovni literaturi znano prav po tej svoji posebnosti. Naravoslovci so nasprotovali spremembam v naravnem okolju, pritoževali pa so se tudi vaščani, ki jim je narasla visoka voda začasno poplavila kmetijsko zemljo na robu jezera in celo dele naselja Dolenjega jezera, zato je oblast opustila izvajanje načrta za trajnejšo ojezeritev jezera in obnovila prejšnje razmere na vtokih v jame v Jamskem zalivu ter minirala večino betonskih ovir. Načrtovanje bolj premišljene izrabe voda se je sicer nadaljevalo, vendar zaradi nasprotovanja javnosti ni bil uresničen noben načrt. Zdaj naravovarstveniki poudarjajo pomen tega mokrotnega zemljišča mokrin za floro in favno, ki je največje v slovenskem dinarskem krasu. Med drugim je zatočišče za ptice selivke spomladi in pred zimo. Presihajoče jezero ima pomembno mesto v predlaganem notranjskem regijskem parku, ki naj bi zajel večino notranjskega podolja med Kalcami in Babnim poljem, toda predlog o parku uradno ni bil sprejet.    Na severozahodnem robu Cerkniškega polja je apnenec zelo votlikav, največji jami sta Velika in Mala Karlovica. Ker ju tik za robom polja povezuje majhen in nizek vezni rov, govorimo o eni jami Karlovici, ki ima skupno 9,5 km rovov. Mala Karlovica, ki se vije proti jugozahodu pod Javornike, je dolga 1,4 km. Velika Karlovica 7.307, -12, ki skraja spremlja rob polja proti SV, potem pa se usmeri proti severozahodu, je po zadnjih meritvah dolga čez 8 km. Za končnim, 20 m dolgim sifonom Velike Karlovice so potapljači namreč našli 600 m novih rovov. Karlovica, v kateri je globlje več podornih votlin s kupi kamenja na dnu in so ponekod ožine med razsežnimi rovi, je zanimiv speleološki objekt Gospodarič, 1970. Pri raziskavah jame v 19. stoletju je sodeloval tudi domačin Grega Kebe 1860, ki je kot kmečki član jamarskih odprav v časopisju objavljal svoja spoznanja o Cerkniškem jezeru in Karlovici njegov daljni potomec je pred desetletjem v Dolenjem jezeru v turistične namene zgradil miniaturni model delovanja jezera. Zanimivo je, da se med višje obrobje v Jamskem zalivu, ki je iz krednih apnencev, s polja ob ponorih ne vrinjajo slepe doline kot posledica starih ponorov, kar kaže na mladost reliefa.    Med Cerkniškim in Planinskim poljem je med krajema Rakek in Unec v dolinastem podolju poglobljena plitva kotanja Rakovsko polje, ki ga nekateri imenujejo tudi Unško polje ali pogosteje Rakovško-Unško polje. Cvijić 1893 omenja to kotanjo kot tipičen primer uvale.    Polje je plitva kotanja na planoti, ki jo na zahodnem obrobju prečka nova avtocesta. Zahodni rob kotanje je neizrazit in se v kraju Unec dviga le dober meter nad dnom polja. Vse polje, ki meri približno 3 km2, leži v močno pretrtem triasnem dolomitu, je brez vodnega toka in poplavljeno le ob izredno visoki vodi. Ker je dno v južnem delu dokaj ravno, je kotanja bliže predstavi o kraškem polju kot o uvali. Od severnega roba, kjer je na stiku z naplavino zaznati zametke ponornega dola, se proti jugu globina naplavine povečuje do okoli pet metrov in več. V podlagi tal je rdečkasta ilovica z več kot polovico glinenih delcev, verjetno ostanek raztopljenega dolomita. Nad njo in na obrobju polja so pokarbonatna tla ali rendzina Lovrenčak, 1995. Ni znano, zakaj je bil v območju polja intenzivnejši proces uravnavanja kot severneje in zahodneje, kjer je bolj valovit relief z doli in neizrazitimi suhimi dolinami, značilen za pretrt triasni dolomit.    Med Javorniki, Cerkniškim, Rakovško-Unškim poljem in delom Postojnskih vrat, ki ga prečkata avtocesta in železnica za Postojno, je nenavadna gozdnata uvala, globoka okoli sto metrov in med železnico in Cerkniškim poljem dolga 4,5 km. Njena pobočja visijo proti najnižji majhni uravnavi sredi kotanje, v kateri se dodatno poglablja deset metrov nižje dno 800 m dolge doline potoka Rak. Doline se je prijelo ime Rakov Škocjan. Imena ni dobila po cerkvici sv. Benedikta, ki je stala ob Velikem naravnem mostu, temveč po bližnji, zdaj opuščeni in poškodovani cerkvici sv. Kancijana. V njenem preddverju so bila arheološka izkopavanja. Pod Velikim naravnim mostom teče Rak skozi 12 m široko in 15 m visoko luknjo. Samo na dnu te doline in ponekod na obrobni terasi je nekaj travnikov, drugje pa gozd porašča površino, iz katere na zahodnem koncu kotanje posamič molijo visoke goste skalnate grbine. Prav zaradi gozda in nepreglednosti spregledamo, da je dolina Raka samo del te kotanje.    Dolina Rakov Škocjan je okno, skozi katero priteče na površje odtok s Cerkniškega polja, usmerjen proti Planinskemu polju. Vodni izvir Raka je v Zelški jami 4.742, -45, ki je po starih meritvah dolga 3 km. L. 1998 so potapljači v vzhodnem, vodnem rokavu onstran 150 m dolgega in 34 m globokega sifona odkrili 1.580 m dolg, do 20 m širok in do 40 m visok rov, imenovan Karlovški rov. Le še malo neznanih rovov v okolici udornice Šojica loči konec na novo odkritega Karlovškega rova Zelške jame od jame Karlovice Žalec et al., 1997, ki pa se tam končuje v višji legi. To razliko je povzročilo ali povečalo tektonsko poglabljanje uvale Rakov Škocjan. Potapljači so tako s svojim odkritjem podaljšali Zelško jamo na 4,7 km. V vhodnih delih jame je strop udrt na šestih mestih. Najbolj znane in obiskane so zadnje tri udornice, preden se jamska voda zlije na površje. Med dvema od njih se pne 40 m nad Rakom Mali naravni most. Spust z razgledišča po stezi do Raka pod mostom nas nagradi s spoznanjem, kako je vodni rov zrasel iz številnih zavitih votlin, ki se odpirajo v stenah udornic. To pa je značilnost tudi mnogih drugih začetnih ali končnih velikih vodnih jam. V drugi udornici, ki jo dosežemo samo ob nizki ali srednje visoki vodi, je tam, kjer je zdaj zidan kamnit most, nekdaj stala Zelška žaga. Ime ima po 2 km oddaljeni vasi Zelše na zahodnem robu Cerkniškega polja. Streljaj od Malega naravnega mosta Rak v brzici pada po skalnem zatrepu na prehodu iz jame v dolino. Ta padec je nekdaj izrabljala rakovška žaga, imenovana po lastniku iz Rakeka. Iz vodne jame je vhod v daljši južni rov, ki je dostopen tudi skozi zamrežena železna vrata v udornici nad Zelško žago. Deli več sto metrov dolgega južnega rova so zelo različni. O tem govorijo že imena Srebrna dvorana, Slepi rov, Zaviti stebri, Dvorana obokov, Hodnik ponvic, Blatni rov. V steni je precej erozijskih in korozijskih drobnih skalnih oblik in nekaj kapnikov. Južni rov se na koncu približa breznu Dvatisoča jama 100, -23, ki je pod to zaporedno številko vpisana v jamski kataster Slovenije. Odpira se tik ob gozdni cesti proti Jamskemu zalivu. Južni rov Zeljške jame je delo nekoč večjega in trajnejšega Rakovega pritoka od juga. Njegov naslednik je morebiti stalni izvir Prunkovec, prvi na južni strani doline.    Ob visoki vodi je v dolini Rakovega Škocjana na južni strani več izvirov, najmočnejši ob srednji in visoki vodi je izvir Kotliči. Vanj priteka voda pod makadamsko cesto iz udornice Kotel, ki ga dosežemo na drugi strani ceste, ko po kratki poti skozi gozd prečkamo nizek skalni hrbet. Tu v globoki kotanji izvira voda iz več špranj in se ob srednji in nizki vodi preliva skozi neprehodne votline. Ob zelo visoki vodi pa voda površinsko teče v Rak po suhi dolini, preko katere vodi cestni most. Večji trajnejši izvir je Prunkovec, zahodno od gostinskega doma pa je še polno višjih, kratkih, večinoma suhih dolin, po katerih pritekajo ob zelo visoki vodi obilne vode.    Ob cesti, ki obkroža 113 ha velik krajinski park Rakov Škocjan, stoji gostinski dom, zgrajen v času velikih upov o turističnem vzponu tega kraja sredi gozdov, udornic, naravnih mostov in ob edini reki sredi obširnega krasa. Rak včasih ponikne pred Velikim naravnim mostom, drugič pa poplavi dolino in preplavi celo najnižji del ceste. Takrat nastane 10 m globoko jezero, katerega voda sega blizu vrha luknje v Velikem naravnem mostu. Zadjič ga je voda prelila v jeseni 2001. Ob najvišjem stanju se voda z Javornikov odliva proti Planinskemu polju verjetno mimo Raka. Ob nizki vodi Rak tik pred Velikim naravnim mostom zavije levo do ponikve, kadar pa presahne njegov glavni tok pred mostom, se vsa voda izgubi v kamenju na desni strani in je povezana z izvirom Škratovka na Planinskem polju pri gradu Hasberk Šerko, 1948, 194849, Gams, 1965c. Ponora na levi in desni stran struge pred mostom ponazarjata proces, s katerim tu in drugod voda razširja dolino. Za Velikim mostom teče Rak v Tkalco jamo 2.885, -71 skozi 150 metrov dolg kanjon, nastal z udorom stropovja. Na koncu dveh njenih rokavov je nekaj sto metrov dolg sifon in za njim še 2 km dolga jama. Od sifona na njenem koncu je Planinska jama oddaljena še 2 km. Proti koncu jame se hitro povečuje strmec vodnega toka. Med njo in Rakovim Škocjanom je ogleda vredna udornica Rakovška koliševka, nad katero so ogleda vredne ruševine bunkerjev iz sistema Rupnikove obrambne črte izpred druge svetovne vojne.    Pretočne razmere v Rakovem Škocjanu so odvisne od vodnih razmer na Cerkniškem polju. Kadar jezernica ne doseže Jamskega zaliva, teče skozi Rakov Škocjan predvsem Cerkniščica. Ko so obarvali vodo na izteku v Veliko Karlovico, se je sledilo prej pojavilo v Kotlu kot v bližnjem izviru Prunkovec. Domnevajo, da teče višja voda iz Svinjske jame najprej pod Javornike in šele po ovinku doseže Rakov Škocjan. Pod pobočjem Javornikov je dvojna udornica Kamojstrnik v suhi dolini, ki vodi proti Cerkniškim lazom in Rakovemu Škocjanu. Pred njenim koncem v Rakovem Škocjanu si je hlad v smrekovem gozdu izbrala večja skupina vikendov.    Izhodišče za ugotavljanje nastanka doline Raka je dejstvo, da so v pritočnih delih Zelške jame udornice v smeri vodnega toka vse globlje, jamski strop vedno tanjši, površje, v katero je poglobljena dolina Raka, pa sredi kotanje najnižje. Upoštevanja vredno je, da v vsej kotanji zunaj Rakovega Škocjana ni sledi rečnega toka in ni naplavine, tako da je tektonsko ugrezanje najbolj verjetna razlaga za nastanek kotanje, ki jo po obsegu lahko uvrstimo med uvale. Staro razlago o nastanku Rakovega Škocjana, ki pozna le udiranja stropovja, je zato treba uokviriti v podobo tektonske kotanje, v kateri se je jamski strop zrušil tam, kjer ga je splošno zniževanje površja najbolj stanjšalo.    Notranjski kras se od primorskega razlikuje po večji nadmorski višini, zato so tu temperature nižje in izhlapevanje padavin manjše, in po obilnejših padavinah, ki jih tudi več odteče. Vlogo fliša, ki je na primorskem krasu dobavitelj vode ponornicam, ima tu triasni dolomit. Ob obilnejših odtokih se ni čuditi, da sta na notranjskem krasu od kraških oblik v ospredju dve, katerih nastanek zahteva večje tokove vodoravne jame in kraška polja. Kar je Meka, sveto mesto islama, za muslimana, to je Kranjska za jamoslovce. Kdor ni poromal v njene slovite jame, ne more postati “hadži” podzemeljske vede. Tako menita R. Jeanella in E. B. Racovitze knjiga Slovenija, 1961, str. 329. Ena od takih jam je tudi Planinska jama, ki je glavna pritočna jama Planinskega polja.    6.658 m dolga Planinska jama slovi po visokih in širokih vodnih rovih. Mestoma je viden nastanek iz dveh nadstropij v Postojnski jami tvorita nadstropji rove dveh smeri, v Rakovem Škocjanu pa predstavljata okoliško teraso in naplavno ravnico ob samem Raku. Ker kljub trdnim krednim skladom jamski strop Planinske jame ne zdrži povsod stropne teže, so podori v Rakovem in Pivškem rokavu zajezili vodni tok v številne tolmune, ki bi jih lahko imenovali tudi jezerca. Jama daje na mnogih mestih vtis razpadajoče jame v fazi nastajanja nižjih novih obhodnih rovov, ki ob nizkem stanju že pred Rakovim rokavom odvedejo vso vodo k bližnjemu in nižjemu izviru Malenščice.    Pretočne razmere v jami so edinstvene. Na koncu vzhodnega, Rakovega rokava stalno priteka iz 30 m globoke kotanje, imenovane Skrivnostno jezero, eden od čistih javorniških tokov s pretokom, ki se ne zmanjša pod 0,5 m3s. Takoj spet ponikne pod jamskim stropom in izvira v Malnih. Kadar Rak ne teče čez sosednje Putickovo jezero, v vodi primanjkuje kisika, kar vpliva na jamsko favno in verjetno tudi na hidrokemične procese ob stiku s skalo Istenič, 1979. Potapljaške raziskave ob koncu 20. stoletja so za Skrivnostnim jezerom odkrile zapleten labirint vodnih rokavov. Ob zelo nizkem stanju priteka javorniški tok skozi nižji rov, kjer se mu pridruži nizek Rak, in skupno zavijeta v Malne. Zaradi ožine za izvirom Malenščice se ob narasli vodi prestavi pretakanje v višji rov in končno Rak in javorniški tok tečeta skozi rov s Skrivnostnim jezerom ter naprej po Rakovem rokavu Planinske jame. V njem že ob srednje višjem stanju reka na dveh mestih zalije rov do stropa, ob zelo visoki vodi pa še na več mestih. Po sotočju s Pivko, ki je kilometer daleč od jamskega vhoda, se rov ponovno razširi in zviša. Del vode izpod Javornikov in iz okolice Postojne priteče v jamo tudi skozi stranski Rudolfov rov. Iz Planinske jame tako ob nizki vodi priteka predvsem Pivka, vode iz Rakovega Škocjana pa izvirajo v Malnih, ki so stara zatrepna dolina južno od Planine. Od dveh večjih izvirov je stalen le nižji pri Malnarjevi hiši, ob njem je črpališče za postojnski vodovod. Ker graditelji niso zajezili javorniškega toka v sami jami, morajo zdaj klorirati vodo, ki delno onesnažena priteka s Cerkniškega polja. Ugodno je, da pretok Malenščice po zaslugi javorniškega toka ne pade pod približno 1 m3s in se ne dvigne čez 11 m3s.    Pivški rokav je usmerjen najprej proti J-JZ, pred pretočnim sifonom pa proti Z. V nekaterih njegovih stoječih tolmunih je bilo ob nizki vodi med podori toliko protejev, da je pri bredenju treba paziti nanje. Pritožbe so, da je to največje lovišče zdaj dokaj izčrpano. Tik pred koncem se malo nad vodo odpre vhod v najlepše zakapani rov Pivškega rokava z imenom Paradiž. Končuje se v drobnem grušču, ki domnevno izvira iz bližnje Planinske koliševke. Ta zija ob cesti Planina-Postojna malo pred najvišjim cestnim prevalom. Ker so podoben grušč našli tudi v steni Rakovega rokava, domnevajo, da je Pivka nekoč tekla v ta rokav Gospodarič, Pavlovec, 1974. Leta 1998 so potapljači premagali več sto metrov dolg pretočni sifon v Pivškem rokavu. Globlje za njim se menjavajo potopljeni in suhi deli. Do Pivke jame je v letu 1999 ostalo nepreplavanega manj kot 2 km neznanega podzemlja Mlinar, 1996. Ko bo povezava vzpostavljena, bo razširjena Postojnsko-Planinska jama bolj prepričljivo vodila na seznamu slovenskih jam. Po več kot stoletnem prizadevanju po povezavi obeh jam bi bil to nov impulz za jamski turizem v Postojnski jami.    Planinsko jamo so opisovali in raziskovali ugledni jamarji. Omenja jo že J. V. Valvazor, nadalje F. A. Steinberg 1761, T. Gruber 1781. Kurat Anton Urbas je l. 1847 prvi prodrl čez sotočje Pivke in Raka. Z njim je jamo obiskal in opisal A. Schmidl 1854. Rudarski inženir iz Idrije J. Rudolf je izmeril Rakov rokav, njegovo delo je nadaljeval W. Putick 1889. Jamo omenja tudi E. A. Martel 1894. Novo meritev so prispevali I. Michler Michler, Hribar, 1959 in nova spoznanja Habič in Čar 1987 in drugi.    Malo pred drugo svetovno vojno, ko je bila državna meja med Italijo in kraljevino Jugoslavijo pred vrati Planine, so Italijani v Pivškem rokavu zgradili široko pot, ki je na več mestih z mostom prečkala potok. Ker so kopali tudi predor nad sifonom na koncu Pivške oz. Postojnske jame, so domnevali, da so skušali povezati jami s predorom, skozi katerega bi lahko neopazno premaknili čete do takratne državne meje s kraljevino Jugoslavijo. Zdaj so mostovi podrti in poti mestoma pretrgane. Po drugi svetovni vojni je bil v organizaciji uprave Postojnske jame v Planini na razpolago jamski vodnik, in ker je skozi Planino vodila glavna cesta proti Postojni, se je obisk jame povečal, po izgradnji oddaljene avtoceste pa upadel, čeprav je jama uradno še vedno turistična. Z njo upravlja jamarsko društvo v Planini. Naravoslovce vabi k obisku in ogledu s čolni zlasti z razsežnimi rovi, raznolikostjo stenskih in stropnih erozijsko-korozijskih in sigovih oblik in oblik mehaničnega razpadanja jamskega oboda, vodnih kotanj in slepih rovov v višji steni.    Turističnega ogleda je vredna tudi domala kilometer dolga zatrepna dolina pred jamo. Konča se na vhodu v jamo s 140 m visoko steno nad slapom Unca, ki pada čez umetni jez, zgrajen, da odvaja vodo po betonskem koritu do nekdaj zelo znane in zdaj opuščene žage, kjer zdaj deluje vodna elektrarna. Skoraj kilometer dolga zatrepna dolina dokazuje veliko starost Planinske jame.    Velikost kraških polj navadno ugotavljamo po obsegu dna. Če pa bi polja notranjskega podolja merili s prostornino kotanje, bi dobili precej drugačno podobo. Najnižji obod na spodnji strani je pri Babnem, Cerkniškem pri Zelšah, Rakovsko-Unškem in Logaškem polju, visok le nekaj metrov. Toda pri 9 km2 velikem Planinskem polju je najnižji obod pri Grčarevcu visok 30 m. Polje je namreč poglobljeno v valovit svet, ki mu pripadajo unški fluviokras na jugovzhodu, logaški ravnik na SV in ozka suha dolina ob idrijski prelomnici pri Grčarevcu, ki se razširja proti SZ. Tudi 6 km dolgo in 2 km široko dno polja je bolj ravno kot drugje, saj je glavnina dna med 447 in 444 m n. v. Dno se bolj razširi na pritočnem jugovzhodnem koncu, od koder priteka iz Planinske jame in zatrepne doline Malni Unec, ki se mu ob visoki vodi pri razvalinah gradu Hasberk pridruži skupinski jamski izvir Škratovka 135, -22. Na njegovo vodo nekdaj navezani grad Hasberk je zdaj razrušen, prav tako črpališče vode za izvirom Škratovke. Na pritočni strani polja je triasni dolomit, ki zavzema večino dna, na odtočni, tudi v Babnem dolu, pa kredni apnenec. Ker dolomit prisili dotoke, da pritečejo iz jam v krednem apnencu Javornikov in izpod Postojnskih vrat in površinsko tečejo do apnenca na SV strani polja, pri tem pa površinsko prečkajo vmesni triasni dolomit, je povsem upravičeno ime pretočno polje. Planinsko polje je njegov najlepši primer.    Ker so med dvakratnim povojnim načrtovanjem zajezitve Planinskega polja za elektrarno pri Vrhniki opravili številne študije, so vodne razmere na polju razmeroma dobro znane. Pri pretoku Unice pod 1,4 m3s teče reka le do ponorov v obrobnih apnencih pod Ivanjim selom JV od Laz. Pri večjem pretoku se tok v strugi podaljša in pri Lazah usmeri prečno čez polje do nasprotnega brega med Lipljami in Podgoro, nato zavije proti požiralnikom pod Lanskim vrhom. Ob še višjem vodostaju teče reka še proti požiralnikom in ponorom po slovenski kraški terminologiji je ponor izginjanje vode v jamo in v požiralniku v skalno špranjo na severnem robu 1 km dolgega in pol km širokega Babnega dola, ki ga od preostalega polja ob poplavi deli polotok oz. sleme z vasjo Jakovico. Glavnina vode tam izginja Pod stenami in v Škofjem lomu. Čim višja je na polju poplava oz. jezero, tem bolj je njena gladina izravnana.    V literaturi je več podatkov o pretokih voda, ko se začne zajezevanje. Po Jenku 1959 mora imeti Unec več dni pretok čez 60 m3s. V letih 1949-1977 je jezero trajalo povprečno 41 dni na leto. V času poskusne ojezeritve Cerkniškega polja po l. 1969 je jezero trajalo dalj časa. Po Krausu 1894 so bile velike povodnji v letih 1801, 1802, 1820, 1844, 18515, 1876, 187879, 1982, po vedenju domačinov pa tudi l. 1923. Ob najvišjem jezeru z gladino 455 m je bilo prizadetih 20-30 zgradb v Planini in v Lazah. Največje poplave v minulem stoletju so bile torej redkejše in manjše, za kar je več vzrokov. Med njimi so bistveno povečana površina gozdov v pritočnem zaledju okoli 800 km2, regulacije pred ponori in sprememba padavinskega režima.    Prvo čiščenje in razširjanje ponorov v Babnem dolu je izvajala hasberška graščina v prvi polovici 19. stoletja. Ena od jam Fortunatova, 11, -2, z umetno razširjenim vhodom v predelu Podstene, ima ime po hasberškem oskrbniku Fortunatu. Po nalogu dunajskega kmetijskega ministrstva je V. Putick l. 1888 izdelal Generalni projekt za neškodljivo odvajanje visokih voda iz notranjskih kotanj, a so se dela lotili šele po prvi svetovni vojni v okviru ljubljanske banovinske uprave. Na severovzhodnem robu polja so za pol metra poglobili in izravnali strugo Unca tako imenujejo reko domačini, knjižno ime je Unica, ga povezali s požiralniki, ki so jih izkopali v robni naplavini, in odrezali manjše rečne okljuke na polju. Pri odkopavanju več metrov naplavine Pod stenami so naleteli na še starejše naprave za odvodnjavanje. Na dveh požiralnikih 89, -18, 23, -19 m so zgradili betonska oboda in ju pokrili s kovinsko mrežo. Domačini jih imenujejo Putickove štirne. Požiralnike so razširili tudi v Škofjem lomu in do njih napeljali strugo. Domačini trdijo, da odtlej voda hitreje odteka. Vsaj dve brezni so že prej razširili tudi domačini sami pri gradnji vodnih pogonov. Pri Laški žagi ime po Lazah je voda s kolesa padala v brezno, za odvod vode od Ivanjske žage pa so poglobili strugo do bližnjega ponora. Poleg teh sta delovali še Stara in Jakovska žaga Gams, 1981b. Drugi vzrok za zmanjšanje poplav je sprememba v razporedu padavin med letom. Oktobra, novembra in decembra jih je v obdobju 1931-1960 v Planini padlo skupaj 583 mm, v letih 1961-1990 pa le 506 mm. Ob približno enakih letnih padavinah je padlo v poletnih mesecih v prvem obdobju 583 in v drugem 665 mm. Nekoč so bolj vodnate reke v jeseni bolj poplavljale, več poletnih padavin v zadnjih obdobjih pa se pri tem manj pozna, saj odteče manj vode zaradi visoke evapotranspiracije. Podobno se je padavinski režim spremenil v vsej Sloveniji.    Čez Planinsko polje se v Unici pretaka manj od polovice voda, ki dosežejo izvire Ljubljanice. Povprečni pretok Unice je 22,6 m3s. Za primerjavo pretok Ljubljanice na Ljubljanskem barju na postaji Komin je 58,5 m3s.    Podrobno geološko kartiranje je našlo na Planinskem polju osem prelomov, ki pa večinoma ne potekajo v isti smeri, kot je najdaljši premočrtni rob polja ob Planinski gori SZ-JV, temveč rahlo poševno na dolgo os polja Z-SZ-V-JV. Vzdolž preloma poteka predvsem rob polja ob Lanskem vrhu 582 m in JV od Laz. Habič in Čar 1987 menita, da je kotanja poligenetskega nastanka in z vidnim deležem tektonike. Kje točneje naj bi potekalo ugrezanje ali dviganje, ni znano, ker so lahko prelomnice starejše od reliefa. Zanimivo je, da je tektonski stik med triasnim dolomitom in krednim apnencem po vrhu podolgovatega slemena, na katerem je naselje Jakovica, in ne na stiku njegovega pobočja z dnom, kot bi pričakovali geomorfologi. Strm rob v apnencu okoli polja je redkost in je očitno posledica tektonskega ugrezanja dna kotanje. Za tektonsko poglobitev dna govori tudi holocenska starost v povprečju 4 m debele peščeno-ilovnate naplavine, ki so ji s pelodnimi analizami ugotovili postwrmsko in ne ledenodobno slednjo je zagovarjal Melik, 1955 starost. Sodeč po merjenju kemizma vode v Unici zdaj med tekom po polju večino leta ne korodira več. V hladnih dobah pleistocena pa je bila korozija na polju zaradi delno zamrznjenih tal na dolomitu in nekoč večjega deleža fliša na Pivki verjetno pospešena.    K nastanku holocenske akumulacije na dnu polja je prispeval tudi človek Gams, 1981. Poplavno dno sta prvotno poraščala redko drevje in grmovje. Domačini so ga imenovali Log, kar pomeni poplavno pokrajino z redkim drevjem, in ga ločevali kakor še danes glede na posest Planinski, Unški, Ivanški, Laški in Grčarevski log. Na logu so imeli okoličani planino, ki je bila med najnižjimi na Slovenskem in po kateri je dobilo ime največje naselje na robu polja. Ko so posekali drevje in grmovje in je razpadlo tudi koreninje, ki je prej preraščalo ožje požiralnike na dnu globeli, se je požiralnost zvečala. Pri sondiranju so pod naplavino ugotovili do 25 m globoke skalnate globeli Jenko, 1959.    Kot zapuščina številnih okljukov, po katerih se je med drevesi v poplavnem logu pretakala reka, so plitve zamočvirjene uleknine. Mnoge se končujejo blizu sedanje struge Unice. Ob njej je ponekod ob skrajšani in bolj ravni umetni strugi malo pod okoliško ravnino ozka terasa, ki je ostanek nekdanjega dna plitvejšega korita glej risbo.    Podoben učinek kot antropogeno razredčenje drevja je morala imeti tudi zadnja ledena doba, vendar tedanja naplavina pod holocensko ni dokazana. Polje je verjetno holocenska tektonska udorina kot posledica razporne tektonike med vzporednima prelomnicama, ki imata ime po Idriji in Zali. Pri zmiku se je severovzhodno krilo v geološki preteklosti odmikalo in danes predstavlja vrhniško-cerkniški niz Gams, 1998e. To potrjuje flišni otok pri Kališah, odtrgan in premaknjen severni konec flišnega pasu, ohranjen na drugi strani hotedrskega podolja med krajema Col in Lome. Ni izključeno, da je razširitev Babnega dola v zasnovi nastala že v času, ko je Idrijca še tekla proti JV in preden se je za okoli 40 m ugreznila kotanja Planinskega polja v ravnik, ki je ohranjen med Ivanjim selom in Uncem ter pri Grčarevcu. Končno mnenje o tem bo dalo bodoče geotektonsko raziskovanje, ki se doslej ni oziralo na kraške oblike Šušteršič, 1996a.    Tla na dnu polja so rodovitna, kjer niso preveč močvirna. Dno polja bi lahko bilo kot edino med slovenskimi v celoti njivsko, a to ovirajo poplave. Do zadnje svetovne vojne in delno med njo so bile njive na višjem dnu v podnožju vzpetine v Grčarevskem, Laškem in Planinskem logu. Čeprav je visokih poplav zdaj manj, njiv ni več zaradi deagrarizacije. Dokazano je usedanje plavja iz stoječe jezerske vode. Kadar voda ob višji temperaturi dolgo stoji, zlasti v Babnem dolu, kjer je najbolj globoka, karbonatna usedlina pobeli nižje grmovje in visoko travje.    Procesi v najdlje in najgloblje ojezerenem delu polja, tj. v Babnem dolu in njegovem severnem zaledju, so laboratorij, v katerem narava človeku razkazuje kraško spreminjanje. Ko se v Babnem dolu jezerska gladina zniža do dna, se voda še pretaka po številnih ulekninah, strugah in v vrtačah. V njih izginja skozi naplavino, pri tem ponekod odlaga in drugje erodira ilovico. Podnaplavinska korozija se kaže tudi v spreminjanju aluvialnih ponorov, kar domačini še pomnijo.    Daljše jame so najbolj zgoščene na severnem obrobju polja. Na pet kilometrov dolgi severni odtočni strani je več kot 45 jam. Nobena sicer jama ni opremljena za turizem, je pa med njimi več zanimivih za ljubitelja kraške narave. Najzahodnejša je 43 m nad dnom polja ležeča in 209 m dolga Skednena jama -30. Vrtača na njenem južnem vhodu je nastala z udorom stropa, vrtača na severnem delu pa je konec dolge udornice, katere stena je nad koncem jame visoka 30 m. Na stiku udornice in jame pogosto zamrzovanje in odtajanje razvršča klastične sedimente v t. i. poligonalna tla, podobno kot v polarni klimi, in zbira grušč v vence okoli ilovnatih kupčkov strukturna tla. Nizka temperatura je v nižjem delu jame tudi poleti in v zavitem 2-3 m visokem ozkem kaminu ob stropu lahko izmerimo v višini glave precej stopinj višjo temperaturo kot pri nogah. Okno v stropu, ki se tanjša proti jugu, nakazuje proces razpadanja stropa. Ko se bo udrl ves strop, bo iz jame nastal velik kraški jarek.    Približno 60 m nad dnom polja pri Škofjem lomu se na pobočju odpira Vranja jama 510, -90, ki je skupaj z Ledeno jamo pravi naravni hladilnik. 90 m dolga udornica na severnem jamskem koncu se podaljšuje navzdol pod strop jame in do stičišča štirih rovov. V kratkem poglabljajočem se rovu, ki seže do ravni polja v Babnem dolu, pogosto stoji voda. Od dveh preostalih rovov je slepi suh, navzven odprti rov se imenuje Mrzla jama. Tako kot v koliševki pri Skedneni jami tudi tu senčna udornica ohranja na dnu čez poletje mrzel zrak, ki odteka, ker je težji in do deset stopinj hladnejši, po rahlo dvigajočem se rovu Mrzle jame. Ko ga zapusti, v slapu pada po pobočju Babnega dola. V območju zmrzali v Vranji jami ni svežih kapnikov, močno pa je mehanično razpadanje skale. Takšni procesi, kot so zdaj v Skedneni in Vranji jami, so bili v ledenih dobah v mnogih udornicah in z njimi povezanih začetnih jamah.    Med manjšimi jamami je bolj znana tudi Mačkovica 620, -45, ki se odpira nad lokalno cesto za Ivanje selo malo nad vzhodnim delom Laz. Da bi preprečili nadaljnje lomljenje bogatega nakita, so jamo zaklenili. Podobno kot pri Logarčku in Najdeni jami je tudi tu končni rov zablaten zaradi blatne vode s polja. Jama je preščipnjena z ožino pod stropom na vrhu velikega podornega kupa, ki zavzema velik del dna 30 m široke in visoke Velike dvorane.    Najdaljši jami na severnem obrobju Planinskega polja sta Logarček in Najdena jama. Logarček 2.654, -83, 498 m n. v. blizu Laz je l. 1889 izmeril in opisal W. Putick. Po prvi svetovni vojni so ga raziskovali člani Društva za raziskovanje jam Slovenije, tudi Putick in Perko, v petdesetih letih prejšnjega stoletja pa je bilo s številnimi društvenimi ekskurzijami o njem zbrano, obdelano in dopolnjeno znanje objavljeno v prvi daljši jamski monografiji Gams, 1963. V zahodnejši, okoli 4,5 km dolgi Najdeni jami so l. 1963 odkrili globlje dele pri iskanju nikoli najdene Lipertove jame, kjer naj bi bil po Putickovem članku dostop do podzemeljske reke Šušteršič, 1955-65. Leta 1998 so v Najdeni z odkopavanjem ilovice prodrli v nadaljevanje rova. Obe jami se začenjata z vhodnim breznom in imata proti severu razvite znižujoče se rove v dveh nadstropjih, skozi spodnje v glavnem ne tečejo več reke ali jih zalijejo le zelo visoke povodnji, kotanje v dnu so ob srednji vodi bolj ali manj zalite s pretežno mirujočo, ujeto vodo, ki ob povodnji odlaga plavje. V obeh jamah je zato poleg redke sige in kapnikov precej ilovice, po dežju se nabira blato. Tudi ob visokem jezerskem stanju na polju je voda v jamah do 10 in več metrov nižja kot v Babnem dolu. To dejstvo ne zavrača trditve o mladem tektonskem ugrezanju polja, ker so kredni apnenci pretrti in dopuščajo hitro znižanje piezometrične gladine. Šušteršič 1996a v razpravi o poljih in jamah trdi, da so nekateri jamski sistemi na odtočni strani Planinskega polja starejši od idrijskega zmika in od polja. V Najdeni jami 4.987, -121 so rovi tako kot v Logarčku velikih razsežnosti, 120 m dolga podorna Putickova dvorana na južnem koncu jame in blizu katavotronov Pod stenami je večja, dvoetažnost rovov na začetku pa je krajša. Dolgi Piparski rov, usmerjen proti severu, je mestoma dobro zakapan. Sigove ponvice na zložnejši polici spominjajo na znane iz Škocjanskih jam, a so plitvejše in svetlejše barve, ker jih sigotvorna voda pogosteje preliva.    Še bolj kot na severni strani Planinskega polja so jame zgoščene med Planino in jugovzhodnim robom Cerkniškega polja. Zgoščene so tudi med vzhodnim delom Cerkniškega polja in Babnim poljem. Zato Šušteršič dopušča vodoravni zmik obeh kril idrijske prelomnice za 16 km. Upoštevati pa je, da so jame na robu kraškega polja veliko daljše od drugih. Med Križno jamo, Predjamo in Najdeno jamo je na približno 150 km2 ozemlja samo v jamah, daljših od 2 km, 66 km rovov. Rovnatost 443 mkm2 je tu največja na Slovenskem.    Podolje vzdolž idrijske prelomnice, ki je med jugovzhodnim koncem Loškega polja in Godovičem dolgo 15 km, je severozahodno od Planinskega polja do okolice Kalc ozko in na dnu sta le dve ozki suhi dolini. V nadaljevanju proti Godoviču se pri Hotedrščici, po kateri imenujemo vse podolje, razširi v Novem svetu na dobra dva kilometra. Dno je v krednem apnencu, večinoma je vrtačasti ravnik, le v glavnem dolomitu pri Godoviču je valovito in dolasto. Pri Hotedrščici se ob višji vodi po ravniku razliva Hotenjka, ki priteka z glavnega dolomita z Žibrške planote. Na svoji končni poti je odložila ilovnato-peščeno naplavino, ki je osnova obdelovalnega hotedrskega polja, ni pa izdelala slepe doline niti globljih požiralnikov oz. brezen. Ob visoki vodi se v Hotedrščici združijo bližnji potoki s hribov Žejska voda, Hlevišarka, Močilka in Hotenjka v skupen tok, ki preplavi polje. Zato je bila izvedena ogleda vredna vodna regulacija struge in ponorov. Od vasi naprej so obzidali strugo, v katero so v presledkih v območju poniranja oz. ponornih jam v naplavino poglobili do skale šest betonskih katavotronov in nanje postavili kupolaste paličaste železne mreže. Prvi so večidel že zapolnjeni s prodom. Za ponorno uvalo, kjer obdobno stoji voda, in za škarpo na njenem koncu se obzidana struga v višji legi nadaljuje do končnega ponora, kjer je v kotanji višji vodnjak.    Le slabih sto metrov od končne struge Hotenjke je trajnejši ponor manjšega potoka, na katerem je za širšo okolico obratoval Tomažinov mlin. Njegovo kolo je nameščeno globoko pod površino. Ker je to edini ohranjeni mlin nad ponornim breznom v Sloveniji, so ga Hotedržani leta 2001 obnovili predvsem v turistične namene in je ogleda vreden objekt za ljudi, ki jih zanimajo kraški pojavi in etnografija.    Vtis je, da je hotedrški ravnik mlad in da je vse podolje globoko tektonsko ugreznjeno med planoti Žibrš in Hrušico. To potrjuje dobrih sto metrov višja planota, ki svojo uravnanost dokazuje tudi z imenom naselja Ravnik pri Hotedrščici. Tudi v večinskem, dolomitnem jugovzhodnem delu ni bistveno manj uravnan. Na stiku ravniškega dna podolja z vzpetino poteka premočrtna prelomnica Zale, ob kateri so tektonsko razmaknjene kredne zaplate. Jugozahodno pobočje podolja je manj ravno, a se nad njim zahodno od Hotedrščice, pri Črnem vrhu, v istih višinah kot pri Žibršah spet pojavi planota, ki sta jo uravnali Belca in zgornja Idrijca med tokom proti JV, preden ju je pretočila Idrijca. Ravnik na dnu podolja je v tej luči pas nekdaj širše uravnave, ki je fluvialno preoblikovan zaostal za dviganjem sosedstva. V dnu tako prepoznamo delo nekdanjega odtekanja iz sedanjega porečja Idrijce do Kalc in naprej v doslej neznani smeri Gams, 1998e. Verjetno so nekarbonatni prodniki in peski na 551 m visokem Godiškem vrhu zahodno od Logatca odkladnina te reke. Od tega vrha se proti severu ob avtocesti do Štampetovega mosta poglablja suha dolina, po kateri so prvotno odtekali tudi potoki z Logaškega polja in Cerkniščica v paleolitiku.    Kljub stoletnemu prizadevanju jamarjev, da bi dosegli podzemeljsko Ljubljanico, ne vemo, kje med Planinskim poljem, hotedrškim podoljem in Vrhniko se pretakajo njene vode Habič, 1963. Le ob zelo visokih vodah je rečna voda dostopna na dnu brezna Gradišnica, ki je globoko 227 m in dolgo 345 m. Vhod je na n. v. 577 m na severni strani hriba Gradišče 646 m, 2,5 km daleč od središča Logatca. Nedaleč vstran sta dve krpi fliša, kar je najdlje proti severu pomaknjena krpa eocena. Gradišnica meri na vhodu 25  30 m in domačini ji pravijo Vražja jama. Nekdaj so namreč verjeli, da je bivališče vraga, in ko se je l. 1886 Viljem Putick kot prvi spustil v brezno, se je ob vhodu zbrala velika množica domačinov. V sklopu načrtovanja vodne akumulacije na Planinskem polju so jo geodetsko ponovno premerili, saj naj bi se na njenem dnu po splošnem mnenju pretakala visoka Ljubljanica na poti med Planinskim poljem in svojimi izviri pri Vrhniki. Na dnu vhodnega brezna se v globini 66 m začenja z gruščem posuto poševno dno Krausovega hodnika, ki se niže razširi v 120 m globoko Hauerjevo dvorano. Rov jo povezuje z največjo, Putickovo dvorano, ki jo najvišja poplavna voda zalije do dveh tretjin. Ob njeni steni priteka narasla voda iz južnega sifona. Ko se gladina vode dovolj dvigne, prečka skalno dno dvorane in se pretaka na drugi strani v Štirno, od tam pa v Šerkov rov. Tedanja raziskovanja so se končala v tem zalitem delu. Ob veliki suši so do njega prišli skozi višji, poševni splet rovov, ki se odpira na severni strani dna, kjer stoji voda enako visoko kot v južnem sifonu. Gre torej za ujeto vodo. Dolomitno dno predstavlja vodni prag, čez katerega se ob povodnji prelivajo proti severu tekoče vode Nagode, 1997. Po novem načrtu, narejenem v l. 1991-92, je gladina ob nižji vodi pod 377 m, kar je dobrih 60 m niže od dna Planinskega polja in 77 m nad Ljubljanskim barjem.    Ne izključujejo možnosti, da se skozi Gradišnico preliva Hotenjka. Ta se blizu Kalc pojavi v Velikem breznu, ki ima ime tudi po bližnjem kmetu Grudnu. Ob povodnji je voda iz njega še po drugi svetovni vojni nosila pesek. V letu 2001 je ta zapolnjeval vhod v brezno. Brezno se odpira na prehodu zdaj skoraj povsem z gozdom poraščene suhe doline pod Hrušico v hotensko podolje. Domačini iz Grčarevca imenujejo kraški izvir visoke vode na konca klinastega nadaljevanja Planinskega polja, ki se konča pod vasjo, kjer deluje estavela, Hotenjka.    Logaško polje s slabimi 6 km2 bolj ali manj ravnega dna sodi med manj izrazita robna polja pritočno-ponorniškega tipa. Leži na jugovzhodnem robu širšega hribovitega, pretežno dolomitnega ozemlja, ki zajema med drugim Žibrško planoto in je del idrijsko-žirovskega nariva Placer, 1981. S hribovja priteka več potokov. Črni potok in Reka, ki pritekata na polje v Gorenjem Logatcu, sta po vedenju domačinov do novega veka tekla v isti smeri čez polje do slepe doline pod gričem Ženček, kjer so na obrobnem dolomitu s prodi zasuti ponori, potem pa so ju ljudje preusmerili proti SV. Severno od hriba Sekirnice si je skupna Logaščica poglobila dolino, ki se južno od krajevnega središča konča z ogleda vrednim reguliranim ponorom Jačka 80, -36. V srednjem delu polja, okoli Dolenjega Logatca, leži peščena in ilovnata naplavina na delno prodnati podlagi in tako je tudi na severnejšem Pustem polju, ki je brez tekočih voda. Vendar ob izrednih poplavah ne uide vodi, zato ni poseljeno. Voda takrat priteče po suhi dolini, v katero se globlje v hribovju stekata Rovtarica in Petkovščica, ki del vode dobivata tudi z zaplate peščenjaka in skrilavcev. V hladnih pleistocenskih dobah sta ponikalnici na polje pritekali pogosteje po suhi dolini, po kateri teče cesta proti Rovtam. Njuno prodnato naplavino občasno razkrijejo globoki ugrezi pod vrhnjo peščeno ilovico.    Domnevajo, da je v terciarni dobi Ljubljanica površinsko tekla od Planinskega polja čez Logaško proti Vrhniki. Danes je Logaško polje za 40 m višje od Planinskega. Poleg tega naj bi tekla v terciarju proti Logatcu tudi površinska Cerkniščica, ki je med Begunjami in Logaškim poljem uravnala logaški ravnik. Po njem sta speljani na severovzhodni strani Planinskega polja železnica in nova avtocesta proti Postojni. Na stičnem krednem apnencu na severnovzhodnem robu Logaškega polja je dokaj uravnano in nižje vrtačasto površje, ki je ostanek nekdanjih potokov z dolomita, ki so tekli naprej proti vzhodu. Skalnato površje so v letih 2001-2002 zravnali za logaško obrtniško cono. Preseneča, da na dnu Logaškega polja, ki so ga nasuli različni potoki, ni večjih višinskih razlik. Celotno polje se razteza med 470-480 m n. v. Potoki z dolomita imajo namreč visoko magnezijevo in skupno trdoto in voda ni agresivna, zato ob njih polje ni poglobljeno. Pusto polje se vzdolž železnice in magistralne ceste v ravnini odpira proti 180 m nižji kotlini Ljubljanskega barja.    Vode z Logaškega polja so izvotlile Logaško jamo 365, -62, ki je SV od logaške železniške postaje v suhi dolinici, po kateri teče makadamska cesta. To je plitvo brezno z vodoravnim rovom v dnu, kjer skalne oblike, zlasti obilica faset in stenske kotlice, pričajo o eforacijskem vodnem toku.    Računajo, da je v dobrih deset kilometrov dolgem krasu med Vrhniko in Planinskim poljem čez 500 jam, večidel brezen. To je območje osem desetletij dolgega truda ljubljanskih in drugih jamarjev, da bi našli pot po podzemeljskem toku Ljubljanice, ki domala vsako leto obogati jamski kataster za nekaj novih jam, globokih do in čez 100 m, a kljub težaškemu razširjanju ožin in odkopavanju sedimentov ostaja podzemeljska reka nedostopna. Očitno so se tokovi, ki pritekajo s fliša Pivke, dolomita in apnenca Cerkniškega, Planinskega in Logaškega polja, po ugreznjenju Ljubljanskega barja razmeroma naglo poglobili in razvejili v manjše pramene in rove, ki so pred izviri na robu Barja potopljeni za več kot deset metrov glej risbo vrhniških izvirov.    Izviri na Vrhniki in v okolici so ob 4 km dolgem stiku naplavine barja z apneniškim pobočjem. Na zahodnem kraju izvira pri Mirkah Hribski potok, na vzhodnem pa so trije izviri Bistre pri gradu Bistra. Od vseh izvirov Ljubljanice so najnižji trije pri gradu v Bistri zdaj Tehniški muzej Slovenije.    Ljubljanico radi razglašamo za našo najbolj tipično kraško reko in poudarjamo, da ima tri imena, Pivka, Unec in Ljubljanica. Ali je to res    Slovenske reke so na povirju običajno dobile imena po bližnjih naseljih. Na začetku kraških rek tako najdemo imena Pivka, Krka, Temenica, Mala Lahinja, Vipava itd. Ljubljana pa ni ne na izlivu Ljubljanice v Savo, ta je 10 km niže, ne pri njenem izviru na Vrhniki. Odkod torej njeno ime Začetek potoka z imenom Ljubljanica je v Polhograjskem hribovju pod Šentjoštom in ima še drugo ime - Mala voda, pod Polhovim Gradcem pa se preimenuje v Gradaščico. Tako se je sprva imenovala Ljubljanica Bezlaj, 1956, dokler niso njenega toka razvejili, eno strugo so poglobili v jarek in jo preimenovali v Mali graben za nasprotje od Ljubljanice, tj. Velikega grabna. To podpira razlago romanista Antona Grada, da izhaja ime Ljubljana iz rimske besede in da so jo naši predniki prevzeli od prebivalcev Emone. Najstarejše zapisano romansko ime Luwigana za Ljubljano pomeni aluvialno naplavino, in ta res sestavlja dno Ljubljanskega barja, po katerem teče tudi spodnja Gradaščica, nekdanja Ljubljanica, ki se je pod Emono izlivala v reko Ljubljanico. Še zdaj teče ob Gradaški ulici na robu Trnovega. Današnji tok Ljubljanice na Ljubljanskem barju so v jarek poglobili že Rimljani.    Prvotna Ljubljanica po imenu torej ni kraška, v njenem sedanjem kraškem porečju pa niso samo trije tokovi z različnim imenom, kot navaja literatura, temveč jih je najmanj 17. Na Pivki sta večja Pivka in pritok Nanoščica, toda ob suši edino slednja priteka in ponira v Postojnsko jamo. Na notranjskem podolju si sledijo Trebuhovica pri Prezidu, Bloščica, ki je glavni tok na Blokah, Obrh na Loškem polju, na Cerkniškem polju pa je na obodu poleg največjih tokov Cerkniščice in Stržena še čez deset manjših izvirnic, od katerih je treba posebej omeniti vsaj Lipsenjščico in Steberščico. Nato si na Notranjskem podolju sledijo Rak, Unec, v zaledju Logaškega polja Črni potok, Logaščica, Rovtarica, Petkovec in nad Hotederščico Hotenjka in Želnjski potok.    Obseg porečja Ljubljanice omejujeta obrobna pasova neprepustnih kamnin, na jugozahodu flišni na Pivki in v Brkinih, na severovzhodu pa pas iz triasnega dolomita. Vmes sta pasova krednih in jurskih apnencev. Če ju ne bi ločil vmesni ozek, do dva in pol km širok pas triasnega dolomita in če v apneniških pasovih ne bi bile prečne vodne pregrade iz manj prepustnih vložkov, predvsem dolomitiziranih apnencev in dolomita, bi bil glavni podzemeljski odtok v apnencu sklenjen. Tako pa sta na obrobnem dolomitu nastali dve kraški polji, Babno in Logaško, in na robu fliša Postojnsko. Pas triasnih dolomitov, ki je med Predjamo in Planino, preprečuje ponornici Pivki podzemeljsko bližnjico skozi apnence Planinske gore proti Ljubljanskemu barju glej geološke karte.    Ob visoki vodi se pod Postojnskimi vrati podzemeljski Pivki pridružita še Rak in javorniški tok. Združene vode na Planinskem polju prečkajo konec ozkega, do 1,5 km širokega pasu triasnega dolomita, ki je med Prezidom in Grčarevcem. To je zasnova prelivnega Planinskega polja. Na Loškem polju pa je Veliki Obrh prisiljen v nasprotni smeri površinsko prečkati 1 km širok pas triasnega dolomita, da se lahko skupaj z Malim Obrhom prebije skozi apnenec na Cerkniško polje.    Med Cerknico in Grahovim vzdržuje zaporo jurski dolomit, zato ponikalnica Bloščica ne more podzemeljsko teči v apnencu naravnost proti Vrhniki, temveč se kot Lipsenjščica prelije na Cerkniško polje. Jurski dolomit je tako omogočil potočku SV od Cerknice, da je obglavil Cerkniščico, tj. glavni odtok s severovzhodnega triasnega dolomitnega pasu. Verjetno mu je to moč dalo predwrmsko tektonsko ugrezanje Cerkniškega polja, ki ga v območju apnenca na JV strani na več mestih obroblja do 10 m visoka reber. Tako reber ima tudi pudobska terasa na Loškem polju, ker je ugrezanje na Cerkniškem polju povzročilo poglabljanje Obrha.    Še jasnejše znake poznoglacialnega tektonskega ugrezanja ima, kot že rečeno, Planinsko polje, ki je poglobljeno za 60-70 m v okoli 510 m visoko unško fluviokraško planoto in za 30-40 m pri 6 km oddaljenem severozahodnem delu polja pri Grčarevcu.    Če prezremo kotanje kraških polj, se najnižji del notranjskega podolja dokaj enakomerno znižuje, od 600 m na jugovzhodu Loškega polja na 520 m pri Uncu in 480 m pri Grčarevcu. Približno v tej višini obvisi severovzhodni rob Logaškega polja 280 m nad dnom Ljubljanskega barja.    23 km oddaljeni vzhodni rob barjanske udorine je pri kraju Šmarje-Sap, kjer se začenja Dolenjsko podolje, visok le še 40 m. Čezenj naj bi do začetka ugrezanja barja in pretočitve Ljubljanice k Savi skozi Ljubjanska vrata v starem kvartarju, to je pred slabima dvema milijonoma let, tekla Ljubljanica proti Krški kotlini Gams, 1987.    Na 20-30 m visoko teraso med Retovjem in staro cesto nad Vrhniko, ki se s strmo rebrijo znižuje proti barju, lahko gledamo kot na tektonsko znižani del notranjskega podolja. Ugrezanje je potopilo izvirne kanale Ljubljanice pod ravnijo barja, zato priteka ta iz večjih globin, ki jih potapljačem še ni uspelo povsem premagati. Na južnem obrobju barja je v apnencu majhen ravnik vrh osamelca med naseljema Bevke in Gradišče 321 m v višini Mirk in je ekvivalent te terase.    Ker je torej v zaledju izvirov Male in Velike Ljubljanice z vodo prežeta cona globoko pod površjem barja, se lahko v njej mešajo vode s treh območij, z Logaškega, Planinskega in Cerkniškega polja, njihov delež pa se spreminja skladno s količino pretoka s teh polj. Na stiku apnenca in triasnega dolomita je pri gradu Bistra najnižji izvir na robu barjanske ravnine, zato Bistra ob najnižjem stanju zbere največ vode glej sl. 326. Nepovezan z drugimi je samo izvir Hribskega potoka.    V porečju Ljubljanice je precejšnja gostota jam, v povprečju 1,38 km2, 40  je brezen oz. jam v prežeti coni in 35  pretežno vodoravnih jam Šušteršič, 1996.    Hidrologi pripisujejo Ljubljanici na vodomerni postaji Zalog, tj. na izlivu, 1.762 km2 porečja, na vodomerni postaji Komin, kjer se više ob vodi stekajo Bistra in obe Ljubljanici, pa 1.183 km2, kar je le dve tretjini vsega porečja. Toda obseg porečja se z vodostajem spreminja, odvisno od deleža odtečene vode proti Jadranu, razvodnica pa ponekod ni natančno znana. Ponornice Pikeljščica, Žejski potok in Hotenjka se podzemeljsko hkrati odtekajo proti Ljubljanici ter izviru Podroteje in Divjemu jezeru, ki napajata Idrijco. Bifurkacija je dokazana tudi na razvodjih Pivke in Vipave. Odtoki od razvodja proti morju so počasni, Sajevški potok je na primer potreboval do Timave 71 dni Habič, 1989b. Neznana je razvodnica med izvirom Bistrica v Ilirski Bistrici in Ljubljanico na območju Snežnika.    Po dolžini zatrepne doline sklepamo, da sta izvira Močilnik in Retovje starejša. Izvir v Bistri take doline nima. Izviri pri Močilniku Mali in Veliki, Retovju in Ljubiji ter pri gradu Bistra so v skupinah. Število izvirov se povečuje z naraščanjem pretoka. Knjiga Man”s Impact in Dinaric Karst 1987, 16 navaja pri Ljubiji in Bistri štiri in pri Mali Ljubljanici šest imen za izvire. V Velikem Močilniku se ob zelo visoki vodi izviri vrstijo eden za drugim od turističnega gostišča do glavnega izvira pod manjšo steno na koncu zatrepne doline.    
Fluviokras in kras med Ljubljanskim barjem in Ribnico    Med Notranjskim podoljem in Ljubljanskim barjem, Želimeljsko dolino in ribniško Malo goro oz. Dobrepoljem ležita fluviokras in kras med Ljubljanskim barjem in Ribnico. To območje je večinoma zgrajeno iz karbonatnih kamnin, ki pa so ponekod neprepustne ali slabo prepustne. V geologiji sklop obojih v severnem delu imenujejo ortneško-želimeljska gruda geološka karta lista Ribnica. Vrtače in podobne manjše globeli so zato omejene pretežno na apnence, ki pa so v otokih. Sicer je v veliki prevladi fluviokras in ponekod nekraški fluvialni relief.    Na severnem robu masiva so Želimeljščica, Iška in Borovniščica obdržale površinski tok kljub ugrezanju Ljubljanskega barja, ker so se v manj prepustnih kamninah lahko poglobile v globoke doline. Borovniščico je obdržala na površju zaplata triasnih glinovcev in peščenjakov pri Borovnici. S pospešeno erozijo je razširila porečje na obrobno Pokojiško planoto. S pritokom Pekelščico je z zadenjsko erozijo prerezala vzhodno pobočje doline Otavščice in potok nato obglavila. Tako so nastali slapiči in kaskade v Peklu, ki so vedno večja turistična privlačnost. Izginili bodo, ko bo Otavščico z zadenjsko erozijo dosegel še sosednji pritok z imenom Prušnica Gams, 1998e. S pospešeno zadenjsko erozijo kot posledico ugrezanja barja je Iška v krimskem masivu poglobila dolino, ki ima predvsem zaradi končnega toka med strmimi višjimi apneniškimi pobočji ime vintgar Iški. Veliko manj znana kot začetna je nadaljnja dolina, ki je v celem v triasnem dolomitu. Na njenem koncu je geomorfološka zanimivost - z globokimi soteskami v obliki klešč od Šentviške planotice domala odščipnjeni košček slikovite Vidovske planote, ki sega z naseljem Osredek n. v.  750 m tri kilometre daleč v gozdnato globel.    Med dolinama Borovniščice in Iške so v Krimskem pogorju na otokih iz apnenca od kraških pojavov najpogostejše vrtače, na triasnem dolomitu pa dolaste depresije in kratke suhe doline.    Potoki, ki pri vasi Rakitna pritekajo z ozemlja iz triasnega laporja in skrilavcev, so v triasnih dolomitih izoblikovali 1,5 km dolgo kotanjo - Rakitniško polje. S širino en kilometer je kotanja, ki je v obliki žlice obvisela med globokima dolinama Borovniščice in Iške, dovolj velika za uvrstitev v kraško polje. Zanje je značilno tudi mokrotno dno in to, da potok na severozahodnem delu ravnice ponika na začetku apneniške vrtačaste terase. Tudi tu je nekdanja banovinska uprava urejala ponore, da bi zmanjšala zamočvirjenost dna in omejila poplave. Na zgornjem robu polja so potok zajezili v jezerce, ki je poleg višinske klime srednja letna temperatura Rakitne, 787 m, je 6,8, julijska 16,2, januarska -2,6C poglavitna privlačnost za obiskovalce iz bližje Ljubljane. Ob barvanju Rakitnice l. 1986 se je sledilo pojavilo v izviru pod kmetijo Ponikvar v Ponikvah in bruhalniku Pod štango na obrobju Ljubljanskega barja v Podkamniku. Pozneje je voda s sledilom pritekla še v dveh bližnjih izvirih na robu Barja, v Strojarčku in Zotlerjevem studencu Novak, Rogelj, 1987.    Od severa je Krim videti planotast. Toda sam vrh 1.107 m iz jurskega apnenca le navidezno štrli iz apneniške okolice. V resnici je severni konec plečatega slemena. Okoliško zložnejše površje je nižje, v višinah pod 800 m, vendar tu razen vrtač in že omenjenega kraškega polja ni kraških posebnosti. Glede na precejšen globinski potencial je v območju Krima malo jam in brezen. Pri Gornjem Igu se v jurskih apnencih odpirata brezni Mala 110, -30 in Velika Pasica 107, -20, pri zaselku Planinca je v dnu suhe doline v precej nizki legi 550 m brezno in udornica Ledenica. Slab sloves iz zadnje svetovne vojne ima Krimska jama nad Gorenjo Brezovico 32, -10.    Na sosednji Mokriški planoti je malo kotanj in jam zaradi kamninskega mozaika. V zahodnem delu vlada apnenec, v vzhodnem pa se prepletajo triasni dolomit, dolomit s skrilavci, apnenec z dolomitnimi vložki, dve majhni zaplati pa sta celo iz permokarbonskega  glinastega skrilavca. Ne glede na sestavo se planota zložno dviguje od dna Ljubljanskega barja do n. v. okoli 700 m. Nad Igom je v apnencu Potokarjevo brezno.    Severno pobočje krimskega masiva je zanimivo za študijo vpliva mladih tektonskih premikov na kras. Gorovje je tako kot druga doživelo po spodnjem pliocenu diferencirano tektonsko dviganje, ki še traja, in na severnem robu obraten proces, tektonsko ugrezanje Ljubljanskega barja. Kot so dokazale pelodne raziskave barjanskih sedimentov, ki so pri Igu po gravimetričnih meritvah debeli domnevno do 280 m in več, traja ugrezanje od starega pleistocena. Ugrezanje se je širilo tudi v podgorje krimskega masiva. Enakomerno se proti barju znižujeta še planoti Kureščka in vikendarskega Gradišča, ki se od 700 m n. v. pod vrhom Sv. Ahaca zniža na razdalji 5 km na 400 m. Od planote Kureščka loči Gradišče dolina Želimeljščice. Njeno 8 km dolgo pobočje med Pijavo Gorico in Turjakom je tipična, do 160 m visoka tektonsko nastala reber.    Med krajema Kamnik in Srednji hrib 836 m je suho dolino v triasnem dolomitu tektonika razlomila v štiri stopnje. Najvišja in najmanjša je Geneči dol, kjer je med gozdom ostalo le še malo travnikov. Druge stopnje povezuje avtomobilska cesta iz Preserja proti Rakitni. Pri Gorenji Brezovici 480 m se v zložno dno poglablja plitva uvala, pri Dolenji Brezovici 350 m pa je kljub odsotnosti kotanje na pol kilometra dolgi ravnici ob kolovozih razkrita debelejša rdeče rjava glinasta zemlja. Dno največje, okoli 400 m široke in 600 m dolge kotanje z imenom Ponikve, ki je na najnižji stopnji, je malo pod 294 m, tj. v višini bližnjega barja. Zato jo več tednov, včasih pa tudi za več kot mesec dni zalije voda.    Potok, ki teče v okljukih po ilovnatem dnu polja, ponika pod Preserjem in po 1 km podzemeljskega toka priteče iz izvira v naselju Podkamnik pod hribom Sv. Jožefa, od tod se njegov tok nadaljuje po robu barja proti Podpeči. Po vodnih značilnostih in tudi po širini je kotanja Ponikve po slovenski kraški terminologiji miniaturno kraško polje. Na geološki karti 1  100.000 niso vrisane tektonske prelomnice na polju in na pobočjih. Vse kaže, da so Ponikve četrta in najnižja kotanja podolja, nastala z ugreznenjem na robu Ljubljanskega barja, medtem ko so druge hkrati s Krimskim pogorjem dvignili tektonski premiki.    Dva km SV od Ponikev je na robu barja podobna kotanja pri kraju Jezero pri Podpeči, nad katero pa na pobočju Krima ni suhe doline. Neposredno obrobje dna je na južni in zahodni strani iz jurskega bituminoznega apnenca in tu je več kraških izvirov. Glavni izvir Mlinski potok priteka na JV strani iz kamnine, ki jo geološka karta označuje za beli apnenec in zrnati dolomit. Osrednji potok, ki združuje izvire, teče po 750 m dolgi in pol kilometra široki močvirni ravnini in polni Podpeško jezero. Za razliko od občasnega jezerca v Ponikvah je to jezero stalno, njegova gladina na okoli 290 m n. v. pa niha le malo. Blatno dno se počasi spušča do 10-14 m globine, kjer se v skali hitro prevesi v dve domala navpični odtočni brezni, ki ju loči preluknjana skala. Na mestu, kjer se združita, je jezero globoko 47 m Gams, 1963c, po potapljaških raziskavah pa 51 m Vrhovec, Mihailovski, 1996. Njegova voda doseže v podzemlju 300 m oddaljeni rob barja, kjer je do nedavna izvirala na barjanski naplavini blizu podpeške osnovne šole v Izviru pri hruški. Zdaj izvira iz neprehodne kratke jame na drugi strani ceste ob bregu pri tamkajšnjem domu. Šote in naplavine okoli jezera pri vasi Jezero gotovo segajo več kot deset metrov pod ravno dno, to je do skalne podlage. Ker loči kotanjo od barja skalni prag, na najnižjem mestu ob cesti visok 2 m, je očitno, da gre za tektonsko udorino.    Na nepremočrtno tektonsko premikanje zemeljskih skladov v obliki okroglastih vzpetin in globeli in ne samo ob premih črtah kaže tudi južni stik ugrezajočega se Ljubljanskega barja z apneniško-dolomitnim pobočjem Krima in drugih sosednjih vzpetin. Na tem stiku je ugrezanje ob ravnih tektonskih črtah prej izjema kot pravilo. Ko bo ugreznjen tudi vmesni skalni prag, bo ob nadaljnjem ugrezanju kotanje Podpeškega jezera barjanska ravnina pri vasi Jezero dobila še eno podobno polkrožno izboklino, kakršna je npr. 2,5 km zahodneje pod Kamnikom med zaselkoma Lazi in Podkamnik. Nekoliko večja je že med Kremenco in Igom.    Velikolaščanska pokrajina, ki ji površje niha med 500 in 780 m n. v., je višja stopnja ribniško-kočevskega podolja. Stratigrafsko je tu ozemlje bolj pestro kot drugje v dinarskem krasu Slovenije. Menjavajo se večinski triasni glavni dolomit, dolomit s skrilavci, dolomit z roženci, dolomit z vložki apnenca, tu so tudi tri večje zaplate permijskega glinastega skrilavca v menjavi s peščenjakom ali kremenovim konglomeratom. Od tod velika reliefna pestrost in menjava nekrasa, fluviokrasa in krasa.    Od JV pritekata s permijskih in triasnih neprepustnih kamnin potoka Cereja in Vratnica, ki na robu Velikih Lašč ponikneta, Vratnica v boku slepe dolinice v 100 m dolgo jamo Predvratnico. Vratnica se pojavi v 800 m oddaljeni udornici Zajčjak in nato še v 350 m oddaljeni udornici V pečeh. Ker priteka z nekarbonatnih permijskih plasti in je zelo agresivna, njena trdota hitro narašča. Ob meritvah Kogovšek,  Kranjc, 1992 je med podzemeljskim tokom narasla od 23,5 mg CaCO3l na 150 mg CaCO3l. Na leto dni preračunana korozija znaša 61,5 tone apnenca in dolomita.    Potok Cereja, ki zbira vodo pretežno v triasnem dolomitu s plastmi skrilavca, sludovca in peščenjaka, navadno ponikne tik pred glavno cesto pod Velikimi Laščami, ob visoki vodi pa podaljšuje tek od ponikve do ponikve v vedno plitvejši suhi dolini. Ker se v ponikve pred cesto iztekajo tudi odpadne vode iz čistilne naprave pod mlekarno, v katero vozijo mleko iz širše okolice, in se da z mostu neopazno odvreči v vodo nepotrebne predmete, ponujajo ob zelo nizki vodi žalostno podobo onesnaženosti.    Reka Rašica zbira v velikolaščanski po domače laški pokrajini številne površinske pritoke. Tisti od zahoda so poglobili v obrobno planoto Blok globoke in strme doline in grape in jo s tem odmaknili. Vzhodno od naselja Rašica je potok Rašica v jurskem apnencu izdelal ozko dolino, ki se pri vasi Ponikve razširi proti severu, kamor je usmerjen čez dva kilometra širok vrtačasti trikotni ravnik. Od tod vodi suha dolina proti severnim, višjim in delno neprepustnim kamninam v Škocjanskem krasu, od koder je v geološki preteklosti lahko pritekala agresivna voda. Po sedanjih meritvah Rašica ob srednji vodi do ponikve južno od vasi ne korodira, tako da potok rahlo poglobi strugo šele tik pred končnim požiralnikom pri ruševinah mlina. Tam je potočna voda nekdaj gnala mlinska kolesa med padanjem v ponorno brezno.    Voda podzemeljske Rašice priteče prvič na dan na južnem robu Radenskega polja pri vasi Račna na n. v. okoli 321 m in drugič, potem ko po enem kilometru površinskega toka spet ponikne, na izviru Krke na n. v. 270 m. Od Ponikev do Krke je voda Rašice ob sledenju potrebovala 5 dni Šerko, 1946, čeprav znaša zračna razdalja le 5,5 km. Le enkrat na nekaj let visoka voda nadaljuje površinski tek še skozi zoženo suho dolino, ki se pri vasi Predstruge vas je dobila ime po strugah v suhi dolini razširi v 3 km širok severozahodni konec trikotnega suhega kraškega polja Dobrepolje.    Po petih kilometrih se Dobrepolje pri Kompoljah zoži na dober kilometer, v nadaljevanju proti JV pa še bolj, dokler se v gosto naseljenih Strugah ne razširi na 1 km. Skupna dolžina vse globeli, katere dno v krednih apnencih meri 20 km2, je 14 km. Da je najgosteje poseljen zgornji del s središčem v vasi Videm, gre pripisati prodnemu in ilovnatemu polju. Prod in ilovico je v pleistocenu nanesla nanje Rašica. Naplavna ravnica na n. v. 450 do 419 m je tujek sredi visokega apneniškega krasa, v katerem se na JV hrbet Male gore dvigne do 976 m na njem je izletniška Grmada, 887 m, na SV pa Korinjska planota z vrhovi do 700 m in več. Sredi gorskega krasa s prevlado naselij, ki so z lego stavb in cestami prilagojena zveriženemu kraškemu površju, ima v gosto naseljenem zgornjem Dobrepolju, kjer je deset naselij, npr. ravna Zdenska vas pravilni tločrt, obcestne vasi pa imajo hiše s čopom obrnjene proti cesti. Prodna naplavina Šifrer, 1976 dokazuje, da je v bila v pleistocenu Rašica večja, bolj prodonosna in je pogosteje pritekala na polje. Zdaj priteka povprečno le enkrat na leto ali dve in teče nekoliko dlje ob južnem robu enkrat na več let. Največja poplava je bila l. 1933. Hudo je bilo tudi 25. 9. 1973, ko je Rašica po nalivih pritekla v bližino Podpeči, kjer se je njena zadnja voda izgubila v tla. Deroča voda iz Podpeške jame je tedaj tekla proti jugovzhodu v smeri Strug.    Voda iz Ribniške doline vdira ob povodnji v Dobrepolje in Struge tudi skozi Dolenjo jamo in nekatere druge jame ter poplavlja jugozahodni del polja, tako da so bila nekatera naselja v Strugah poplavljena. Ker so Struge na najnižjem delu polja, jih poplava najbolj prizadene. L. 1933 je v naselju Pri cerkvi vodna gladina segala do vrha cerkvenih vhodnih vrat. Ob nizkem vodnem stanju pa v Dobrepolje ne priteka noben potok. Tedaj vode iz velikolaške pokrajine in Ribniške doline tečejo na svoji poti proti Krki pod Dobrepoljem, toda v nekaterih jamah pod Malo goro že ob nizkem in srednjem stanju voda stoji. Ob naraščanju vode priteče potok na polje najprej iz 155 m dolge Potiskavške in 113 m dolge Kompoljske jame ter jame Tatrce, pozneje tudi iz Podpeške jame. Izviri v srednjem in zgornjem polju so dokazano povezani s ponornicami v velikolaški pokrajini.    Pritoki skozi Malo goro so stari, kljub temu pa niso zapustili večjih slepih dolin na pritočni strani gore in zatrepnih na iztočni, le 150 m nad Strugami je v smeri Žvirč ostanek neznačilne suhe doline. Do iste višine se dvigne cesta na preval med Strugami in Vrbovcem, kjer so v apnencu vložki konglomerata.    Mala gora je bila bolj kot druge vzpetine geomorfogenetsko in speleološko podrobno preučena Kranjc, 1980a. V njej je 31 pretežno vodoravnih kratkih jam s skupno dolžino rovov več kot dva kilometra, ki se odpirajo na obeh pobočjih in jih je, povezane glede na povprečni strmec sedanjih vodnih pretokov okoli 31 m na kilometer, mogoče razporediti v več nadstropij, čeprav so v starejših in višjih rušenje, podiranje in siga že precej zabrisali pretočne sledi v obliki faset, okoglastih prečnih profilov in izjemoma tudi ostankov proda. Domnevno konec pliocena ali na začetku pleistocena, ko je imela Mala gora sto metrov manjšo relativno višino, so podzemeljski pretoki izdelali krajše jame na velikolaški strani Koblarsko, Vančevo in Finkovo jamo 2 in 3 ter na dobrepoljski strani Kavčjo jamo. V mlajšem pleistocenu je nižji pretok zapustil Lubeževo jamo in Konjščico, na drugi strani pa Podtaborsko jamo in Tatrco ta je poleg Potiskavške jame.    Ko so začeli pod Malo goro nižji rovi prepuščati vso vodo, je nastala današnja, na obeh straneh nedostopna mreža pretokov v prežeti coni, do katere je najlažji in trajen dostop iz Podpeške jame 4.390, -20. V njej se je nad jezom, zgrajenim leta 1876 za vaški vodovod, nabral zdaj odplavljen dolg kup pretežno nekarbonatnega proda, ki ga prenašajo vode z velikolaške pokrajine. Te vode so dokazano agresivne Kranjc, 1876. S prodom jame tudi erodirajo. Skozi Podpeško jamo tečeta tudi dve večji ponornici iz okolice Velikih Lašč, to sta Cereja in Ločica. Jamski potok, ki v severozahodnem rovu spet ponikne v sifon, ob izredno visoki vodi izteka iz jame in se razliva po robu polja proti JV.    Valvazorjev načrt Podpeške jame 300 m je drugi najstarejši objavljeni načrt kake jame na svetu. Prvega je le nekaj let prej objavil Anglež Collins za jamo Pen Park Hole pri Bristolu Kranjc, 1990, 39, cit. iz Shawa, 1979. Ker v njej ni videl kapnikov, je zapisal, da smrdljivi apnenenec lapis suillus ne more kapnike tvoriti. Jama je namreč v hamidnih apencih, ki zasmrdijo po žveplu, če kamen razbijemo. V suhem, desnem rokavu je Društvo za raziskovanje jam l. 1928 uredilo biološki laboratorij. O ekoloških razmerah v jami je izšla razprava kot ena prvih speleoekoloških v svetu Seliškar, Kenk, 1931. Ob suši l. 1983 se je za odtočnim sifonom odprl daljši rov, po katerem so potapljači prišli vedno dlje, do leta 1985 so preplavali 2,5 km Lajovic, 1985 in do leta 2001 že 4.390 m Kranjc, 2001, tako da jamo štejemo za najdaljšo na Dolenjskem. Zdaj sta jez in vodovod opuščena, saj je vas dobila skupen vodovod. Med svetovnimi vojnama so v Kompoljski jami podobno zajemali vodo za kompoljski vodovod.    Na Valvazorjevem načrtu jamski vhod v loku obdaja zdaj že razpadli protiturški obrambni zid. Domačija, ki stoji pred vhodom, hrani v jami poljsko orodje. Če bi lastnik jamo električno osvetlil in jo primerno opremil za turistični obisk, bi imel od vstopnine verjetno več koristi.    V Strugah, v končnem delu Dobrepolja, je več manjših jam in skupno 15 izvirov ter globoka estavela Zdenčanov dol, kar vse priča, da je dno polja blizu piezometrične gladine. Okoli 25 m nad dolino se pod Malo goro nad vasjo Podtabor odpira 49 m dolga jama Podtabor 49, -4. V njej je ostanek zidu, po pripovedovanju domačinov zgrajen v bran pred Turki. Okoli vhoda so vaščani Podtabora, vas je dobila ime po jami, zgradili dolg obrambni zid. Ker je vas nastala pred turškimi vpadi v 16. stol., smemo sklepati na starejšo obrambno vlogo jame, ki se je prvotno imenovala Tabor, ker je nad naseljem Podtabor. Škoda je, da je obzidje okrog nje razpadlo, njegovo kamenje so porabili za gradnjo poslopij, tako da je od zgodovinsko zanimivega objekta ostal le obzidani vhod in malo zidu v sami jami, v kateri so se ljudje zadrževali tudi med zadnjo svetovno vojno.    Kako je nastalo trikotno Dobro polje, kakor nekateri domačini še imenujejo Dobrepolje Radensko polje in Dobrepolje povezuje suha dolina čez Čušperk, ki bolj visi proti jugu kot proti Radenskemu polju. V njej so vrtače in dolaste depresije. Po Meliku 1955 naj bi po tej suhi dolini nekdaj tekla Rašica čez Radensko in Grosupeljsko polje proti Ljubljanici. Te domneve pa ne dopušča sedanji relief Grosupeljskega polja. Glede na reko Savo, ki teče proti vzhodu v Krško kotlino, bi bila proti SZ usmerjena Rašica neskladna s smerjo glavnega toka Save. Poleg Čušperške je na obrobju zgornjega Dobrepolja ohranjena še ena suha dolina, ki se razprostira proti vzhodnejšim Stari dolini 470 m, Kočevju 462 m in zgornji Krki. To smer imajo tudi sedanji vodni tokovi pod dnom polja. Odtok proti vzhodu je zagovarjal tudi Habič 1988.    Za tektonski nastanek Dobrepolja govori 15 km dolga in nekaj sto metrov visoka in rahlo ločnato upognjena reber, s katero se Mala gora strmo dviguje nad poljem. Podobna je rebri na vzhodni strani Želimeljske doline, ki se prav tako trikotno razširja proti SZ.    V Struge priteče podzemna voda tudi iz jame Tentere 900, -21, v katero na drugi strani Male gore ponika Tržiščica. Ta priteka od severa z zaplate permijskega kremenovega peščenjaka in skrilavca. Z več udori stropovja Tentera spominja na Zelške jame v Rakovem Škocjanu. Večino leta teče voda le pri vhodu, preostali del jame pa je razen tolmunov suh, ker se voda pretaka nižje. Tentera je znana po svojih erodiranih skalnih površinah, saj voda prenaša prod. Jama je izvotljena v jurskih apnencih na stiku s krednimi.Kras Ribniškega in Kočevskega polja ter zahodne Suhe krajine    Na stiku apnenca in dolomita je med Malo in Veliko goro nastalo Ribniško kraško polje. To je del 25 km dolgega in 2,5 do 4,5 km širokega ravnika, katerega jugovzhodni del zavzema Kočevsko polje. Če prezremo nekaj osamelcev, meri ravnik okoli 100 km2. Je torej med največjimi ravniki na Slovenskem. V geomorfologiji je znan kot ribniško-kočevsko podolje.    Ker ga obdajajo večinoma gorovja, ima obliko jarka, zlasti v ribniškem delu. Čez polje poteka stik med triasnim dolomitom, iz katerega je prigorje zahodnega slemenastega obrobja in Velike gore. Okoli vasi Dane je v dolomitu pod goro uravnano nižje sleme in med izviri Ribnice in izvirom Rakitnice do 725 m visoka Bukovica. Ker se po prekinitvi pri Rakitniku dolomitni pas in z njim vred podolje podaljšujeta prek Grčaric proti Kočevski Reki, je bilo zapisano mnenje, da je bil prvotni odtok sodraške Bistrice naravnost proti JV v Kolpo Gams, 1984b.    Najdaljši in najtrajnejši pritok na Ribniškem polju je sodraška Bistrica. Niže od Sodražice in Zamosteca zavije iz dinarske smeri proti V-SV. Preden pri zaselku Male Breže, to je delu vasi Breže, doseže apneniško ozemlje, ostro zavije proti jugovzhodu. Na zavoju teče v zgornjem delu Ribniškega polja med nizom gričevja po 300 m široki ravnici na stiku dolomitnega in apneniškega ozemlja. Niz vzpetin se znižuje proti V-SV, tako da so na vzhodni strani med Tentero in zaselkom Zapuže visoke le še 5-10 m. Tam blizu se tudi začenja apneniški vrtačasti gozdni ravnik, ki v podgorju Male gore spremlja ne le Ribniško, ampak tudi Kočevsko polje na vzhodni strani. Na začetku gozdnatega ravnika zija v jami Tenteri več udornic, skozi katere teče potok Tržiščica, ki do ponorne jame prestreže pritoke s permijskih skrilavih in peščenjakastih kamnin in triasnega dolomita. Drobne prodnike iz teh, zlasti pa kremenovih kamnin je najti tudi na Griču nad bencinsko črpalko. V višjih legah je torej prvotno tekla po polju tudi Tržiščica.    Zaprtost Ribniškega polja proti SZ preseneča, saj priteka s te strani poleg Bistrice tudi Tržiščica. Preseneča tudi, da središčno naselje na polju nima imena po potoku, ki teče skozenj, temveč po 2,5 km oddaljeni Ribnici. Vprašanje ostaja odprto. Kraška geomorfologija in jamoslovje dovoljujeta naslednjo razlago, ki jo bo zgodovina lahko potrdila ali ovrgla.    Prej vijugasta Bistrica pod Malimi Brežami pravokotno zavije proti JV, v nadaljevanju njene smeri pa je skopan razbremenilnik za odtok visoke vode proti ponorom Žlebiščice in ponorni jami Tenteri. Kadar Žlebiščica zapolni Tentero, skupna vodna gladina prelije ravnico med obema potokoma in tudi magistralno cesto Velike Lašče-Ribnica. Med zavojem in vasjo Breg so vidni nekdanji rečni zavoji, ki so jih ob regulaciji glavne struge odrezali. Struga je bolj ali manj umetno izravnana vse do JV dela naselja Ribnice. Niže se okljuki spet ponovijo. Ribničani so očitno izvedli regulacije, da bi dobili trajni vodni tok in se obenem zavarovali pred poplavo.    Streljaj od zavoja potoka se pod vrhom 525 m visokega apneniškega Griča blizu bencinske črpalke odpira 595 m dolga in 38 m globoka Briška jama 600, -44. Dostopna je skozi poševno brezno, v katerem je na vrhu ilovnatega pobočja sigova skorja. Njen razpad je povzročil mrzel zrak, potem ko je človek razširil vhod v jamo na pobočju griča, kjer so sledovi kamnoloma. Vodoravno nadaljevanje Briške jame je v višini dna bližnjega razbremenilnika, v katerem so sveže sledi občasnega pretakanja vode. Pred zavojem širšega jamskega rova iz jugovzhodne smeri v manjšega, usmerjenega proti S-SZ, priteka skozi krajša stranska rova nekaj vode od zahoda, to je iz smeri nekaj sto metrov oddaljene površinske struge Bistrice v predelu Mlake. To potrjuje mnenje, da pred regulacijo Bistrica ob nizkem stanju voda ni pritekla do naselja Ribnica, temveč se je prej izgubila v okljukih, kjer v obrobnem apnencu med bencinsko črpalko in vasjo Breg potok ob poplavi še zdaj izgublja del vode skozi požiralnike med grmovjem. Sedanja struga je umetno odmaknjena od teh nekdanjih ponikev. Lahko pa je v Briško jamo pred nanosom debele naplavine, v kateri je zdaj razbremenilnik, ponikala tudi Žlebiščica. Odkar skozi začetni vodoravni rov Briške jame ne teče več večja voda, ga je utesnila velika sigova kopa.    Vse kaže, da je mesto Ribnica dobilo ime pred melioracijo, saj so bili Ribničani ob nizkem vodnem stanju brez tekoče vode in so morali hoditi ponjo k 2 km oddaljeni Ribnici.    Ribniško polje sodi med robna kraška polja, saj na njem ponikajo tri reke, pritekajoče z zahodnega hribovja, sodraška Bistrica, Ribnica in Rakitnica. Zadnji dve imata porečje v jurskih apnencih in pritekata iz kraškega izvira, k teku na površju pa ju na robu polja prisili omenjeni pas triasnega dolomita.    Bolj kot drugje na Slovenskem se na Ribniškem polju vidijo razlike med površinskim vodnim pretokom in vodnim režimom globokega krasa. Po hudih nalivih se najprej razlije površinski pritok Bistrica. Ribnica, ki priteka iz globokega krasa Velike gore, doseže najvišji vodostaj 2-3 dni pozneje in preplavi vse polje med Dolenjo vasjo in hribom Jasnico.    Tako kot Ribnica tudi Rakitnica izvira na stiku jurskega apnenca in dolomita na severozahodnem robu polja pri vasi Blate. Toda ne teče proti vzhodu kot sosednja Ribnica, temveč proti JV, kjer se njena dolina poglablja v višje površje med krajema Dolenja vas in Rakitnica. Po enem kilometru toka ob nizki in srednji vodi Rakitnica ponika pod slemenom, na katerem je sredi obdelane okolice razložena vas Rakitnica. Vaške njive in travniki so tudi na ilovnati akumulacijski terasi, ki je na desni strani potoka. Pod njo so mlinarji nekoč pridno mašili sveže požiralnike, ki so se pojavljali ob bregu potoka. Čeprav je okoliško površje okoli deset metrov višje od struge, se ob visokem vodnem stanju jezerska voda površinsko preliva po suhi vijugasti strugi ob cesti Rakitnica-Dolenja vas proti južnemu koncu Ribniškega polja in ga skupaj z Rakitnico in Bistrico obdobno poplavlja.    Kotanja Rakitnice je ob nizki in srednji vodi po krasoslovni terminologiji zaprta kraška dolina, saj ima na enem kraju izvir in na drugem ponor. Po teh znakih je tedaj podobna kraškim dolinam Rakov Škocjan in Mirnopeška dolina. Vendar občasno še izgublja značaj kraške doline, saj jezero ob visoki gladini površinsko odteka. Kotanja je torej na Slovenskem edini primer začetnega nastajanja kraške doline.    V agrarni dobi so Rakitnico pred ponori zajezili in tako dobili vodni padec za dva mlina, katerih ruševine še stojijo. Sočasno so vodo črpali za vaški vodovod. Zdaj Rakitnico na izviru črpajo za okoliške vasi in za kočevski vodovod.    Ko se vse te tri reke ob visokem vodnem stanju na Ribniškem polju združijo, poplava na južnem robu zalije tudi cesto za Kočevje. Visoka združena voda se pretaka po suhi dolini med gričema Jasnica 577 m in Svinjskim gričem 505 m. Ribniško polje je na Slovenskem edini primer, ko rečna voda Bistrice priteka skozi ozko dolino in z vodo Ribnice in Rakitnice odteka prav tako skozi ozko dolino na drugem, jugovzhodnem delu, sredi polja pa tudi v ponore na stiku naplavine in malo višjega apneniškega dna.    Bistrica in Ribnica nista poglobili svoje struge v dokaj ravno dno Ribniškega polja in ga nasploh nista bili sposobni preoblikovati. Izohipse potekajo prečno na dolgo os podolja. Na primer izohipsa 500 m n. v. poteka od zaselka Zapuže pri Ribnici na severozahodnem kraju ravnika mimo naselja Breg proti Z in ob njej so v isti višini kraški ravnik, naplavina Bistrice in pritok Sajevec, ki ima na polju izvir in izliv v Ribnico. Ravnik očitno ni mogel nastati z delovanjem tekočih voda, prej v njem prepoznamo zelo staro uravnavo, ki se je na dnu ugrezajočega se jarka zniževala s korozijo padavinske vode v višini kraške vodne gladine.    Ribniško-kočevski ravnik je na zahodnem robu med 505 in 480 m n. v. in je dolg čez 20 km. Le malo bolj se znižuje zahodno dno v dolomitu in dolomitiziranem apnencu, zlasti vzdolž spodnje Rinže, ki ob visoki vodi ponika pri naselju Črni potok na n. v. malo pod 470 m. Skupni strmec tega dela dna podolja je torej manj kot 1 m na en kilometer. Uravnavanje površja sta omogočala Kolpa, ki je dolgo dobo pred nastankom kanjona vzdrževala kraško vodno gladino v isti višini, in vodoneprepustni pliokvartarni sedimenti pri Kočevju.    Pod Malo goro stoji v podnožju hriba Sv. Ane Jamarski dom ribniškega jamarskega društva. Stavba je blizu votline z imenom Francetova jama 22, -8. Više na pobočju Male gore je brezno Žiglovica 85, -82. Pred prvo svetovno vojno so ga raziskali člani vodne sekcije Društva za raziskovanje podzemejskih jam v Ljubljani, ko so hoteli ugotoviti obstoj kraške vodne gladine na odtočni strani polja, vendar na dnu brezna ni vode, temveč podorno skalovje. Zvonasto brezno je na površje seglo z udorom stropa. Da bi prehiteli Ljubljančane, so Ribničani dan pred prvo raziskavo v brezno spustili na vrv navezanega domačina dr. Jožeta Rusa, poznejšega avtorja knjige o Dolenjski 1938 in pisca več krasoslovnih razprav.    Ribniško polje 29 km2 zaostaja za Kočevskim po obsegu, ne pa po aluvialni ravnici. Na njem je 22 naselij. Ker je Kočevje središče obsežnejšega območja, ima skupno več prebivalcev čez 9.000 preb. kakor Ribnica 3.300, vendar jih na Ribniškem polju zunaj mesta živi relativno več l. 1991 3.898 in tudi gostota je večja 132 preb.km2.    Ker je obdelovalna zemlja omejena na naplavinsko polje na dolomitu in se naselja niso mogla razširiti po kraškem pobočju, so se v agrarni preteklosti domačini preživljali z izdelovanjem in prodajo domače obrti suha roba, prodaja po hišah.    Več jam se odpira v okolici polja v gozdnatih gorah med Veliko goro in Loškim potokom. Med Glažutsko dolino in Malo Belo steno je v suhi dolini iz NOB znano 105 m dolgo in 48 m globoko brezno v Jelenovem žlebu. Blizu hriba Ogenca  1.030 m je istoimenska jama, v kateri je dalj časa delovala partizanska bolnišnica.    Kočevsko polje ima manj obdelovalne zemlje in več gozda od Ribniškega. Od daleč ne daje vtisa, da je s 60-100 km2 kolikor toliko ravnega dna Kranjc, 1972 največje kraško polje na Slovenskem. Vzrok za to je v manjšem deležu ravnine iz naplavine in v dolomitu. Slednji predstavlja 1 km dolg pas južno od Kočevja, po katerem teče Rinža. Večja dolomitna zaplata sega od Črnega potoka prek Mozlja in Rajndola proti JV.    Ob visoki vodi se kraškemu izviru Rinži pridruži še odtok z Ribniškega polja. To vodo na severnem robu Kočevskega polja imenujejo Zadnja Rinža. Drugi tok, Prednja Rinža, ki priteka v več izvirih z dolomitiziranega apnenca in krasa, izvira v vasi Gornje Ložine. Pri naselju Nove Ložine se obe Rinži združita in ob visoki vodi poplavljata magistralno cesto za Kočevje.    Polje je sestavljena tvorba. Rinža, ki jo napaja gorovje na zahodni strani, se pretaka po pasu jurskega dolomita do ponorov na stiku z apnencem južno od Črnega potoka. Ta del je torej prelivno polje. Preostali, večinski del je periferno polje, nastalo z delovanjem odtoka s pliocenskih in kvartarnih, na vrhu pretežno ilovnatih in lapornatih sedimentov med Kočevjem, Klinjo vasjo in Mlako.    Talnina skladov v kočevski premogovni kadunji je zanimiva za tiste, ki želijo spoznati razmere pred 8-15 milijoni let. Najgloblji sedimenti v njej so iz srednjega miocena in jih sestavljajo bazalni apneniški konglomerati, breče in drobir, med njim bolj ali manj zaobljeni in okroglasti kamni s premerom 1-2 cm, redkeje 20 cm, redki celo 1 m. Tej seriji pa više pod premogovnimi skladi sledijo skrilavci, konglomerati in peščenjaki. Vrhnji pliokvartarni sedimenti so razširjeni daleč čez starejše globlje kadunje in jim je primešana boksitna ilovica s kosi kremena, roženca, železovega boksita in peščanjaka. Geologi Savič, Dozet, 1983 jim pripisujejo jezerski nastanek, kar pa je za druge sporno. Okoli 200 metrov globoka skalna kotanja ima proti dnu vedno bolj strma pobočja, v tej obliki je lahko nastala s tektonskim ugrezanjem. Vode so v kotanjo naplavile okoliške sedimente, med katerimi pa po omenjenem viru ni bilo eocenskih. Sodeč po sedimentih po miocenu v kotanjo niso pritekale reke z obsežnejših starejših terciarnih sedimentov.    Kočevski in belokranjski ravnik v njem je podobna kotanja v Kanižarici torej ni pokrivala obsežnejša odeja starejših terciarnih skladov in proces zakrasevanja je potemtakem star.    Ko je nastala premogovniška udorina, so ilovnati sedimenti zapolnili prevodnike globoko v okoliških krednih apnencih, zato se iz osredja kadunje vode pretakajo skraja površinsko in nato plitvo pod površino še več kot kilometer proti S in Z. To območje je tudi prag, čez katerega tečeta visoki vodi Prednje in Zadnje Rinže. Prva ponika ob nizki vodi že pri Ložinah. Območje nekdanjih ponorov potokov s pliokvartarnih premogovnih skladov je zato polno kratkih jam, a brez globokih brezen. Na severni strani sta le dva večja jamska sistema, Vodne jame pri Klinji vasi skupna dolžina treh jam je okoli 453 m in Željnske jame, v katere se stekajo potočki iz okolice Željn in Šalke vasi.    Najbolj je znan sistem Željnskih jam 1.600, -12, ki so jih izdelale ponornice s premogovnih skladov. Med naselji Željne, Šalka vas in Cvišlarji so mestoma odmaknile okoli 10 metrov visoko apneniško teraso severno od Kočevja. Nekoč pašniško, zdaj gozdnato teraso lahko imenujemo Željnska terasa. Ime Željnske jame je ohlapno. Gotovo sodijo v ta sistem jame z vhodom v naselju Željne, to je južno od središča vasi Jama pri koritu, kot tudi glavna, Ciganska jama. V širšem pomenu pa zajemajo vse jame v terasi, torej tudi ponorniške Malo jamo, Jamo pod Šalko vasjo in Jamo pri gostilni. Ni pa upravičeno šteti mednje Brezno pri Šalki vasi in Jamo v grmovju, ker imata vhod samo skozi udornico. Ciganska jama premore okoli 1,8 km dolge rove. Vhod vanjo je nedaleč od novega lovskega doma, pri katerem ponira Rudniški potok. Jamski vhod na koncu kratke zatrepne doline je pod okoli 10 m visoko rebrijo. Rovi so razmeroma veliki, a jih prekinjajo velike in male udornice s kupi kamenja na dnu, čez katere se nadaljuje stara jamska pot. Na koncu suhih rovov, ki predstavljajo višje nadstropje, se v boku Velike dvorane pojavi potok, ki priteka iz kratke ponorne Jame pri gostilni. Potoku se v Ciganski jami pridruži voda, ki ponira pri novi lovski koči. Obojne vode obdobno pritečejo na površje v Jami pri koritu južno od vzhodnega dela naselja Željne.    Sistem Željnskih jam je zbujal pozornost opisovalcev tudi v preteklih stoletjih. Jame omenja že Valvazor. Podrobneje jih je opisal J. Nagel, ki jih je obiskal l. 1749 in skiciral jamski načrt. Tudi tukajšnji domačini so nekoč verjeli, da je v jami hudič, ki zamrmra, če vržeš v udornico kamen. Nagel je to razlagal s šumom vode, v katero v jami pade kamen. Na več mestih omenja kapniške tvorbe, a drobne so ljudje že uničili. Še pred prvo svetovno vojno so Željske jame razglašali za turistične. Ob pospešenem odkopavanju premoga po drugi svetovni vojni so potoki, zlasti Rudniški potok, z jalovino oz. črnim blatom do stropa zapolnili ozke nizke prehode. Južno od osrednjega dela Željn je na nižjem površju jamski potok ob visoki vodi začel naplavljati premogov prah in z njim zapolnil ponore, tako da so se poplave podaljšale in povečale. Ker so ogrožale nekaj najnižjih stavb, so nekaj ponorov zadnja leta strojno odkopali. Nova naplavina je prekrila tudi del ravnega dna 150 m dolge globoke vrtače kilometer JV od Željn, kjer je nekdaj mlinar pri jamskem izviru z jezom dvignil vodo in jo napeljal v drugi del kotanje, da je gnala kolesa Remihovega mlina, postavljenega nad breznom. Zamašeno brezno je povečalo poplave in odlaganje premogovega prahu na dnu kotanje, zato so ga, čeprav je mlin propadel, ponovno odkopali. Kotanja, v kateri jamski potok priteče na površje zaradi skrilavih vložkov med apnencem, je na Slovenskem redek primer velike vrtače s potokom na dnu.    Med letoma 1971 in 1976 je v vhodnem delu Ciganskih jam arheološko izkopaval Srečko Brodar. V sondi globlje v jami ni dosegel skalnatega dna, ki je globoko pod naplavino. V sondi za vhodom pa so našli kostne ostanke enajstih različnih vrst ledenodobnih živali, največ alpskega svizca in severnega medveda, prepoznali pa so tudi kosti rjavega medveda, losa, volka, kune, svinje in bobra. Tudi oglje, večidel borovo, je govorilo za takratno hladno podnebje. V jami so našli dokaze, da je tu bival človek, v koščenih predmetih, drobcih ožganih kosti in svetlo sivega marmoriranega kresilnika, ki so ga uporabljali za izdelovanje orodij. V drugih rovih želnjskega sistema izkopavanje ni bilo uspešno.    Jame so kot izrazit primer kontaktnega krasa bolj speleološko kot turistično zanimive. Najbolj obiskane in turistično opremljene so razmeroma kratke Ciganske jame. Začenjajo se na koncu kratke zatrepne doline blizu novega lovskega doma na JZ koncu Željn in nedaleč od ponora potoka. Sedem udornic je v njih nastalo potem, ko je 3-7 m visokim gravitacijskim rovom korozijsko zniževanje površja stanjšalo strop. Z velikimi kupi grušča so prisilile potok, da si je v boku sten izvotlil nižje in manjše rove, ki jih je utesnila temna obrečna terasa iz temnega premogovnega prahu in turistom prekinila poti. Skozi udornice vdira v jame zimski mraz in pozimi so dvorane okrašene z ledenimi stalagmiti in redkejšimi stalaktiti. Gosti udori omogočajo ob jasnem nebu ogled večine jamskih prostorov brez umetne razsvetljave. V kupolastnih obokih stranske dvorane je ostalo nekaj stenske sige, zaves in stalaktitov, ki pa so zaradi zmrzali brez drobnega okrasja in sveže barve. Nekatere od 16 udornic na terasnem vrtačastem površju, ki se med Željnami in Cvišlarji z 5-9 m visoko rebrijo dviguje nad ravnico, omogočajo dostop do podzemlja tudi drugje Kranjc, 1972.    V devetdesetih letih tega stoletja so kočevski ljubitelji narave pod geslom 250 let Željnskih jam začeli organizirano čistiti in urejati votline, zlasti Ciganske jame. Dosegli so, da jih je občina l. 1998 z odlokom razglasila za naravni spomenik. Jame so živa priča o ustvarjalnosti narave in škodljivega posega ljudi.    Odtoki s pliokvartarnih sedimentov so izjemno mineralizirani. Imajo visoko karbonatno trdoto, še veliko višja pa je koncentracija sulfatov SO4.    Opisana zaplata miopliocenskih in kvartarnih sedimentov med Kočevjem, Šalko vasjo in Koblarji predstavlja razvodje med Kolpo in Krko. Ker se apneniško dno ribniško-kočevskega ravnika dokaj enakomerno, a počasi znižuje proti JV, bi sklepali, da so se vse površinske vode v geološki preteklosti odtekale proti Kolpi in da je pretočitev voda z Ribniškega polja proti Krki mlajša. Zato vode proti Krki še niso izdelale zatrepnih dolin in razen Željnskih jam večjih rovov. Vendar se med ribniško Malo goro in kočevsko Malo goro severno od Kočevja nadaljuje nižje površje z naselji Mala Gora in Kleč proti Staremu Logu in Novemu mestu, čez katero je speljana magistralna cesta. To bi lahko bila smer nekdanjega odtoka čez zahodno Suho krajino Melik, 1959, Kranjc, 1970, vendar tu ni sledov strug.    Nekdaj večji potoki s terciarnih sedimentov so pri kraju Mahovnik izvotlili v osamelem hribčku Kofel jame v dveh nadstropjih v skupni dolžini 670 m Novak, 195657, 1974b, Kranjc, 1969, 1970, 1973. Tretje področje močne prevotljenosti je Šahen, to je vrtačasta terasa med Livoldom in Mozljem, kjer se ji približa regulirana struga Rinže z obzidanimi ponori. Do Livolda teče reka domala v isti višini, kot je višina valovite terase, proti končnim ponorom pod vasjo Črni potok, kjer priteka z obrobja Mrzli studenec, pa se večidel suhe struge vse bolj poglabljajo. Na uravnavah v apnencih je tu in drugje na Kočevskem zelo velika gostota vrtač, v severnem delu terase Šahen 179 in v južnem delu 200 vrtač na kvadratni kilometer Kranjc, 1972. Gostoto so v času pleistocenske akumulacije povečale naplavine s pliokvartarnega otoka pri Šalki vasi, morebiti pa celo jezerski sedimenti, ki jih prikazuje geološka karta glej sl. 340.    Vodo Rinže sili v okolici Kočevja k zvirom pas jurskega apnenca z vložki dolomita. Južno od Livolda podaljšuje tok visoke Rinže triasni dolomit.    Osrednje Kočevsko polje ima dokaj ravno dno na n. v. 470-460 m zaradi sredobežnega odtoka s pliokvartarnih sedimentov, kraška Rinža pa tudi ne kaže večje preoblikovalne sposobnosti. Na pliokvartarnih ilovicah je bilo največ njiv. Po izselitvi pretežno kmečkih nemških Kočevarjev v l. 194142 se obdelovalne površine na Kočevskem krčijo, čeprav so naravne možnosti velike, in gozda je vedno več. Med letoma 1925 in 1956 se je delež njiv na Kočevskem polju zmanjšal od 12 na 6 , pašnikov od 40 na 23 , medtem ko se je gozd razširil od 28 na 49  Kranjc, 1972a, 1972b. V mejah občine je pred l. 1994 gozd zavzemal že 910 površja. V občini je registriranih 235 jam, od tega 35 pretežno vodoravnih 17  ponornih in 21  izvirnih, in 45  brezen, s povprečno gostoto jamskih rovov 21 mkm2. Najgloblje brezno je 148 m globoka Prepadna jama Kranjc, 1976a.    Najbolj znana ledenica je 105 m globoka Ledena jama na Stojni oz. v Fridrichsteinskem gozdu blizu gozdne ceste na n. v. ok. 980 m, 1 km J-JZ od Mestnega vrha 1.034 m. Na dnu udornice je ledeni stožec, na katerega zaradi lege pod osojnim strmim pobočjem in sredi smrekovega gozda sonce ne posije, ustje udornice pa je dovolj široko, da se na dnu nabere zimski hlad npr. 1. decembra 1957 -4 30. nov. 1958 -0,5C. Na n. v. okoli 900 m sta na Stojni Jama treh bratov 173, -53 in blizu nje Eleonorina jama 141, -27, ki sta zakapani, a teže dostopni. Obe jami se poleg Željnskih najpogosteje navajata v starejših opisih kočevskega krasa. Pred drugo svetovno vojno so imele jame na Kočevskem večinoma nemška imena, sedanje prebivalstvo pa jih večinoma ne pozna nova imena še niso poenotena in pogosto sporna. Od ledenih jam je znana še Ledena jama pri Kunču 750-45 m na severnem pobočju Roga, na n. v. 1.252 m ledena jama Pekel v dolini Pekel pri Fridrichsteinu 104, -111 in Ledena jama nad Prevaligo 975 m, 38, -24 Novak, 1972. Na Rogu je znana Prelesnikova koliševka, ki je med Somovo goro 816 m in grobiščem Jama pod Macesnovo gorico. Med skalami je na dnu 50 m globoke koliševke na n. v. 530-420 m leto in dan temperatura 1 do 4C. Je eno od najnižjih mrazišč z vegetacijskim obratom, to je s smreko na dnu in bukvijo v okolici. Je tudi najnižje domovališče dinarske variante subalpinskega smrekovega gozda Kranjc, 1972, Martinčič, 1977, Zupančič, 1979. Pri Cinku je na Rogu več brezen, eno med njimi, Cinkov križ, je globoko 185 m. Med daljšimi jamami je Brlog na Rimskem 401, -35, več jih je redko raztresenih po preostalem gorovju, vendar ne izstopajo po svojih razsežnostih. Plitvo brezno pod Krenom 616 m n. v., 4 km SV od Željn, kjer je povojno grobišče, je po miniranju vhoda bolj podobno vrtači. Na Rogu je v jamski register vpisanih 13 jam z večinoma miniranimi vhodi, kjer so našli grobišča s človeškimi kostmi Mihevc, 1995.    Z odhodom nemškega prebivalstva so zapadle pozabi tudi pripovedke o hudournih jamah. Po eni naj bi Mirna gora 1.047 m dobila ime potem, ko so nad žrelom hudourne jame, iz kate-re je prihajala toča in se razširila po Beli krajini in Hrvaškem, postavili oltar in cerkev sv. Frančiška J. Štampar, Kronika župnije Semič, Semič, 2003.    Nad končnimi ponori Rinže pri Črnem potoku je v višini nekdanjega odtoka na robu doline ostalo nekaj pretežno vodoravnih, prvotno vodnih jam. Na pobočju hriba Šorten 754 m je na n. v. 482 m 60 m dolga Bremčeva jama, katere rov meri 5  7  2-5 m. Lubašgrotte je na n. v. 510 m in je dolga 80 m, z rovom 7  15 m in 5-13 m višine. Črnopotoška jama 595 m je 100 m dolga in 5-7 m široka. 50 m dolga jama Mali Šorten ima močno razpadel vhod na n. v. 580 m. V vseh teh jamah so znaki vodnega pretakanja v nekdanji višini končnega Kočevskega polja Kranjc, 1969. Blizu Črnega potoka se začenja nizko površje, ki sega južno od Mozlja in Rajndola v jugovzhodni smeri proti opuščenemu naselju Podlesje, kjer je dolasta uvala. Cesta se od tod do prevala pred spustom v kanjon Kolpe dvigne le še za okoli 50 m.    V Mozeljsko-Rajndolsko dolino so v pleistocenu lahko pritekali tudi potoki s 5 km dolgega hrbta Šibje 635 m, ki se dviguje med Mozljem in Kačjim potokom in je zgrajen iz permijskih skrilavcev in peščenjakov. Potočki si v gozdnatem območju sledijo drug za drugim na vsem obrobju, večji in stalnejši so v podgorju na apnencu nasuli naplavino in nekateri so izdelali tudi slepe doline ali vsaj ponorni zatrep, ponorne rupe in ponorne jame, ki so večidel blatne. V ponornem območju Pekel sta 85 m dolga Jazbina in Höllenloch 411 m. Bolj suha in večja je Jama v Peklu. Na severni strani je manjša ponornica zapustila širšo naplavino in slepo dolino Kačji potok. Jame ob ponikvah potokov so gostejše pod znižanim vzhodnim Šibjem severno od Knežje Lipe, kjer sta daljši jami Remergrund 1 in 2 ter Brlog na Rimskem 380, -31. Da so te slepe doline in požiralniki manj znani, je kriva zlasti poraščenost z gostim gozdom. Permijska zaplata peščenjaka Šibja je razvodnica med Krko in Kolpo.    Z ravnim dnom Kočevskega polja lahko primerjamo 10 km dolg in nekaj kilometrov širok kočevsko-reški-moravski ravnik. Prevladujejo jurski apnenci, manj je triasnih dolomitov. Na ravniku med Moravo in Suhorjem so na višini okoli 520 m tri jame, med njimi tudi Ledena jama pri ograji. Ravnik so z agresivno vodo izoblikovali potoki s triasnih in permskih sedimentov. Sem so pritekali tudi potoki iz smeri Grčarice. V njih je zahodno od Kočevske Reke vodna akumulacija na potoku, ki dobi JV od Kočevske Reke med tokom po severnem robu permskih glinavcev in peščenjakov ime Mokri potok. Ko zavije na obrobne jurske apnence, se struga poglobi in potok v 550 m dolgi in do 250 m široki slepi dolini Milžuk ponika v jamo Veliki Milžuk 164, -33, a jo zdaj doseže le ob visoki vodi Mihevc, 1991a. Na zavoju potoka proti S-SV se je dolina poglobila za več metrov in v steni razkrila pisano serijo blata, ilovic, peska in proda, vzrok za poglobitev pa je verjetno zaraščenost porečja z mladim gozdom, kjer so bili pred drugo svetovno vojno kočevarski travniki in pašnik.    Reško-moravski ravnik ima okoli sto metrov višjo nadmorsko višino kot Kočevsko polje Gams, 198586. Zaradi tanke prsti so že pred zadnjo svetovno vojno imeli tu predvsem pašnike in travnike, prebivalstvo pa se je razredčilo zlasti po vojni, saj je bilo tu zaprto vojaško območje. Ker se površje ravnika od tam strmo spusti proti 200 m nižjemu začetnemu kanjonu Kolpe pod Kostelom, je ravnik očitno starejši od kanjona.    Kolpa je pod Kostelom poglabljala kanjon med dviganjem planote, ki je krajevno ohranjena na obeh straneh. Planota zahodno od Morave je zdaj ločena od kačjepotoško-rajndolskega podolja, je za okoli 80 m nižja od planote na severni strani okljuka Kolpe med Skriljami in Spodnjeloško dolino in 20 m višja od končnih ponorov Rinže. Te planote in ravniki nad Kolpo ter Kočevsko polje so lahko nastali v pliocenu, ko je reka vzdrževala gladino kraške vode plitvo pod površjem.    Podoben, a krajši ravnik na levi strani Kolpe je nastal tudi v 3 km široki in 4 km dolgi Poljanski dolini, katere uravnava sega na n. v. 400 m s prekinitvijo še prek Kolpe na desno, hrvaško stran. Nad Dolenjo Podgoro se ravno dno Poljanske doline dvigne in bistveno zoži v podolje, v katerem sta severneje v uvalah naselji Nemška Loka in Koprivnik. Slednjemu omogočajo dobre pašnike in travnike naplavine z jurskega dolomita in dobra zemlja na zaplati pliokvartarnih sedimentov.    Od redkih jam na levem pobočju Kolpe ima najmogočnejši vhod Bilpa, iz katere priteče istoimenski potok. Potapljači so, potem ko so preplavali 155 dolg in 17 m globok sifon, našli večji rov in stranske, vedno z vodo zalite votline, med njimi dvorano v obsegu 20  60 m Morel, 1996. Jamarji, ki so že pred tem iskali nadaljevanja jame, so pri prebijanju skale uporabili smodnik in zaradi zastrupitve s plini je umrlo več članov kočevskega jamarskega društva. Bilpa se po tej nesreči uvršča med največja grobišča jamarjev, delavcev in potapljačev. Podobni nesreči sta se zgodili tudi med izkopom vodnjaka nad izvirom Dobličice in v Jami v Griži pri Trebčah na Tržaškem Krasu, ko so se delavci prehitro vrnili na ogled eksplozije in so jih pomorili plini.    Pod Špeharji je le malo nad gladino Kolpe jama Kobiljača z ozkimi rovi in izglajenimi stenami. Drugih znanih večjih jam v pobočju kanjona Kolpe ni, kar kaže na hitro poglabljanje reke, verjetno v začetnih hladnih pleistocenskih razdobjih. Omenjata se le Jama treh bratov nad Grgeljem in Jelovička jama nad izviri Kotnice v začetnem delu kanjona pri Kostelu. Hidrokemične meritve med Kostelom in Vinico so odkrile rastočo karbonatno trdoto Kolpe, ki pa je predvsem posledica znanih in neznanih podvodnih kraških izvirov, ki na obeh straneh dovajajo tršo vodo Gams, 1995c.    S tektonsko dvignjenega visokega krasa zahodno od črnomaljskega ravnika tečejo tokovi iz Ribniškega in severnega dela Kočevskega polja, vključno z odtokom iz Željnskih jam, večinoma proti Radeščici oz. Krki in tja je usmerjen tudi podzemeljski odtok severno od Šibja oz. Kačji potok. Voda iz uvale pri naselju Travnik v Loški dolini se podzemeljsko razcepi proti Rakitnici in Rinži, voda s Kočevskega polja pa proti Krki in Kolpi. Mokri potok, ki ponika pri Kočevski Reki, ponovno izvira v Kotnici, ki je močan izvir pri Dolenji Žagi ob Kolpi ime je vas dobila po stari žagi. Vode ponikalnic na južni strani Šibja pritečejo na površje v izviru Šumetac med Poljansko dolino in Brodom na Kolpi Novak, 1992a. Vmes je pri vasi Dol v dolini Kolpe trajen izvir Dolski potok. Priteka s triasnih dolomitov, ki segajo sem s Poljanske doline. V Kolpo podzemeljsko odtekajo tudi potočki, ki poniknejo pri Koprivniku.    Južno od masiva Roga je zelo razgibano gozdnato kraško površje s hrbti in vmesnimi podolji, usmerjenimi v glavnem proti J in J-JV. Veliko uval, kjer so bile nekoč kočevarske vasi, je v dolomitih ali apnencih z dolomiti. V eni od njih, 1,5 km zahodno od Mirne gore 1.047 m, je bila na n. v. okoli 900 m vasica Ponikve. Njeno polje je bilo na koluviju z dolomitnega pobočja. Požiralne rupe so predvsem na zahodni strani dna uvale. Voda se podzemeljsko razteka proti dolini Črmošnjice oz. Krki in proti Krupi Habič, Kogovšek et al., 1990.        KRAS ZAHODNE SUHE KRAJINE    Površje Zahodne Suhe krajine se loči od okolice po kotanjah, to je razvejenih dolastih depresijah med kopastimi vzpetinami, ki so pod 500-600 m n. v. Geološka karta 1  100.000 lista Ribnica označuje eocenske sedimente v otočkih v JV kotu pokrajine za lapor, peščenjak in apnenčevo brečo. Pri Starem Logu je ostanek rečnih kremenčevih peskov. Da so ti sedimenti nekdaj prekrivali večje ozemlje, sklepamo po tem, da je njihova talnina, zgornje kredni laporji in lapornati apnenci, ohranjena tudi v 8 km oddaljenem roškem Rdečem Kamnu. Površje v Starološki kadunji je valovito in z zametki suhih dolin. Morebiti je bila jama Žitna gora kdaj ponor potoka s teh peskov.    Dolinasto površje se SZ od Seča pri Žvirčah poglobi in usmeri proti severu. Pred Ambrusom dobi izrazitejšo podobo suhe doline. Severno od tega kraja se njeno dno zviša in nadaljuje proti 1 km dolgi zatrepni dolini, na koncu katere izvira poglavitni, za širše suhokrajinsko območje pomemben izvir Globočec, kjer je zajetje za vodovod. Ambruški dol je nastal večinoma v apnencu v menjavi z dolomitom. V taki kamnini je tudi uvala pod Brezovo rebrijo. Med Rogom in zahodno Korinjsko planoto je okoli deset plitvih uval. Po Habiču 1988 naj bi njihova dna nastala v višini nekdanje kraške vodne gladine. To je vzdrževala Krka in s tem prispevala k uravnavanju zdaj 150-200 m višjega dna Dobrepolja. Vendar v zahodnih suhokrajinskih uvalah in suhih dolinah ni večjih ravnikov, površinskih tokov in naplavin. Kranjc 1990a navaja v svoji knjigi Dolenjski svet, da je na karti 1  25.000 lista Žvirče vrisanih 48 jam, a so povprečno globoke le 23 m. Najgloblje je Šolnovo brezno -150 m na Prevolskem hribu med vasema Žvirče in Prevole. Njegovo dno je še vedno več kot 100 m višje od Krke pod Šmihelom. Nedaleč od zaplate eocena pri Hinjah sta Jernejev 80, -26 in Kontečev skedenj 50, -25. Majhna kavernoznost zahodne Suhe krajine preseneča, saj na vzpetinah marsikje štrli iz tal kamenje, še zlasti spričo možnosti, da so bili neprepustni terciarni sedimenti prvotno razseznejši in so ponornice z njih tekle proti Krki.    
Kras in fluviokras nizke Dolenjske    KRAS DOLENJSKEGA PODOLJA IN OBROBJA    Dolenjsko podolje je pas nižjega površja med vzhodnim robom Ljubljanskega barja in Krško kotlino. Ni podobno dolini, saj se njegova širina večkrat spreminja in pobočja na obeh straneh niso povsod sklenjena. Podolje prekinjata gora Polževo, imenovana tudi Višnjanska gora 630 m, in severneje od nje, pod Polico in ob novi avtocesti, planota na n. v. okoli 440 m. V geografiji se je ime Dolenjsko podolje že udomačilo. Ker je podolje tudi na visokem Dolenjskem, v Ribniški in Kočevski dolini, se zanj uveljavlja tudi ime Zahodno dolenjsko podolje. Odkar je po Dolenjskem podolju poleg železnice speljana magistralna cesta in deloma tudi že avtocesta, je tukajšnji kras med bolj znanimi na Dolenjskem.    Na geološki karti podolja izstopajo več metrov debele rdeče in opečnate pliokvartarne gline in ilovice. V tolmaču geološke karte lista Ribnica, kjer je teh sedimentov največ, njen avtor S. Guser navaja, da njihova starost ni točneje znana, le krajevno je dokazano, da so iz pleistocena in da jih zato geologi okvirno označujejo za pliokvartarne. Na geološki karti sekcija Ribnica se pojavljajo označene samo v 5 do 10 km širokem pasu v smeri Z-V. V povprečju je v pliokvartarnih sedimentih okoli 13 aluminijevega in prav toliko silicijevega oksida, nekaj odstotkov železovega oksida in dober odstotek kalcijevega in železovega oksida, vendar so krajevno razlike velike. Debele plasti zemlje na njih, zlasti na mokrotnem zemljišču, so navadno kisle.    Gline ob suši razpokajo in v razpoke se posipajo vrhnji temnejši humusni delci, zato je zemlja v profilu videti pegasta. Starim kmečkim zidanim poslopjem, postavljenim na njej, zaradi nabrekanja in osuševanja ter s tem krčenja in širjenja Hrovat, 1953 radi razpokajo zidovi, zlasti vogalni. Te gline ponekod zapolnjujejo skalne votline, in kadar jih spira voda, prihaja do površinskih ugrezov, zlasti na travnikih in njivah. Hrovat jih je fotografsko upodobil čez 50. Skala je na stiku s kraško ilovico gladka, z oblikami podtalnega krasa, zlasti s skalnimi jaški in luknjami. Ni pa raziskano, ali so te gline zakrasevanje omrtvičile ali pa podtalne oblike nastajajo še zdaj.    Mnogi zagovarjajo mnenje, da so te gline avtohtone ali prinesene iz bližnje dolomitne okolice. Po primerjavi z razmerami v tropskem krasu nam je bliže mnenje, da se je v tem podolju zaradi visoke gladine kraške vode in slabe erozije ohranila debela preperina, ki je v terciarni dobi pokrivala velik del slovenskega krasa. Kalnost površinskih potokov ob visoki vodi, zlasti ob nalivih po suši, priča, da sedaj prevladuje odplakovanje nad nastajanjem tal. Na robovih podolja so zaplate glin krajevno tektonsko dvignjene za več sto metrov na primer do 400 m n. v. na hribu zahodno od Gorenjega Globodola.    Dokler je bila kraška vodna gladina blizu površja, so debele pliokvartarne gline gotovo zavirale globinsko zakrasevanje, zato je večjih jam malo, nekaj več jih je na višjem obodu. Površje pa je na teh sedimentih le malo manj obdelano in njivsko kot na kvartarnih ravninah znotraj kraških polj in tudi gostota poselitve le malo zaostaja za njimi.    K nizkemu Dolenjskem krasu sodi že planotasti fluviokras med Ljubljanskim barjem in Grosupeljskim poljem. Vzhodno od končne Želimeljske doline in Turjaka prehaja poševna planotica Gradišče proti vzhodu v valovito do gričevnato pokrajino, ki jo A. Melik 1959 imenuje po Turjaku, etnologi pa po Škocjanu. Vas Škocjan leži domala na dnu suhe doline, ki se vzhodno od železnice pri Malikovcu razširi v uvalo s ponikvami potoka Močile. Ob izjemnih poplavah nastaja pred njimi pravcato jezerce. Kot se spodobi za kontaktni kras, je tudi tu na malo višjem terenu na vzhodnem robu doline v jurskih apnencih vrtačasti ravnik. Zahodno pobočje depresije je kamninsko pestro, med triasnim dolomitom se pojavljajo skrilavci, peščenjaki in mestoma groh, zato priteka v uvalo poleg Močila še Želežniška Mrzlica. Tla so delno prepustna in precej je obdobnih izvirov, ki so nekoč dajali več tekoče vode. Omenja jih že J. V. Valvazor. Podrobno jih opisuje tudi Savnik 1962. Ponikalnice so usmerjene proti severu, proti izviru Krokarice na robu Grosupeljskega polja, proti jugu in proti vzhodu. Severno od dola je 3 km dolg ozek pas permokarbonskih skrilavcev in peščenjakov, ki ga na vzhodni stani spremlja podobna kamninska mešanica triasne starosti. Z nje pri kraju Vir pritekajo potoki proti dolinasti izboklini Grosupeljskega polja.    Županova jama 710, -70, prej znana z imenom Taborska jama, leži že v obrobnem jurskem apnencu. Ker pa je oddaljena le dober kilometer od omenjenih polprepustnih nekarbonatnih kamnin, jo je nedvomno izvotlil potok s Škocjanskega krasa. Nekarbonatne prodnike najdemo v jami na prehodu iz Ledenice v Županovo jamo.    Županova jama je bila prvotno večji vodoravni rov, potem pa je udiranje stropa v njem in kopičenje skalovja na dnu podornih dvoran premaknilo votline v različne višine. Na začetku turistične poti je Ledenica, ki jo omenja že J. V. Valvazor. Ta dvorana se je na boku odprla navzven z odprtino, po kateri se spuščamo po stopnicah. Skoznjo priteka hladen zrak, zato je v tej žepasti votlini vse leto nizka temperatura. Skalni obod je robat, ker zaradi nizkih temperatur odpadajo skale, ki se kopičijo na dnu. Ledeni kapniki se ohranjajo dolgo v pomlad. Po stopnicah in skozi predor dosežemo višjo Permetovo jamo, imenovano po ponovskem županu, ki se je l. 1926 prvi spustil skozi odprtino v stropu na dno zvonasto razširjene votlinice. Župan je vodil tudi ureditvena dela, tako da so že naslednje leto slavnostno odprli jamo za turistični obisk. L. 1931 so v Ponovi vasi ustanovili edinstveno Društvo za urejanje podzemeljskih jam. Istega leta je bila jama elektrificirana in 1936 priključena na javno električno omrežje. L. 1935 so končali predor med Ledenico in Županovo jamo in obiskovalcem olajšali pot. Ker sta bila med svetovnima vojnama Postojnska jama in Primorje pod Italijo, je bila Županova jama v jugoslovanski Sloveniji edina turistična jama Po drugi svetovni vojni so pred vhodom zgradili upravno poslopje in jamo preimenovali v Taborsko jamo. Njeno ime izhaja iz protiturškega tabora z ostankom cerkvice sv. Nikolaja in razpadajočim obrambnim obzidjem ob cesti 1,5 km severneje od jame. Malo pod cerkvijo je Mikličeva jama.    Ker je bila Županova jama elektrificirana kmalu po odkritju, so ostale sigove tvorbe razmeroma sveže. Glede na kapniško bogastvo je zadnja leta obisk jame skromen, l. 1977 jo je obiskalo 8.600 turistov. Največ stalagmitov je v Veliki dvorani, kjer rastejo sredi votline na razsežnem debelem skladu, odpadlem s stropa. Ker pod njim ni pokopanih kapnikov, sklepamo na večjo starost podora. Rast kapnikov je razmeroma hitra, čeprav je letnih padavin manj ok. 1.400 mm kot na Notranjskem, a imajo večjo karbonatno trdoto. Najnižja je njihova rast, kar je značilno, v najbolj hladnem delu, tj. v Ledenici Kogovšek, 1990a. Med največjimi kapniki je Matjažev steber, ki je na koncu turistične poti v Matjaževi dvorani. Od tod vodi blatna pot do Zadnje dvorane, katere dno je v višini Ledenice. Obiskovalci lahko pred vhodom v jamo, kjer izpod ilovice moli jurski gosti apnenec z litiotidami, občudujejo tipične, s podtalno korozijo nastale kraške oblike z gladko površino.    Grosupeljsko kraško polje leži na zahodnem delu dolenjskega podolja. Je sestavljeno robno polje in je s 14 km2 dna Šerko, 1948 majhno, če ga primerjamo z razsežnim pritočnim ozemljem med slemenoma Molnika 582 m in Kuclja 748 m ter ljubljanskim barjem in Turjaško pokrajino. V polje se stekajo doline in pritoki od vseh strani, zlasti Z, S in V, kjer prevladuje triasni pasasti in zrnati dolomit. V zahodnem delu je dno v pliokvartarnih sedimentih in dolomitih valovito, ob potokih pa ravno in močvirno. Severni leni in v okljukih pritekajoči potoki se združujejo pri naselju Brezje pri Grosupljem in nadaljujejo skupni tok proti JV kot potok Bičje. Njegovo novo ime priča o močvirnem zemljišču. Od SV priteka mimo Grosuplja Grosupeljščica, ki po združitvi s Podlomščico spremeni ime v Dobravka. Vodna imena kot Bičje, Dobravka in naselbinska imena kot Brezje, Mlačevo in Blato rojstni kraj pisatelja L. Adamiča pričajo o ravninskem mokrotnem značaju zemljišča. Ponekod oglejeni modrikasti ilovici so nekdaj zmotno pripisovali jezerski nastanek Melik, 1955.    Zastajanje vode na polju preseneča, saj je dno plitve kotanje na zahodnem delu le 2 km oddaljeno od 35 m nižjega dna Ljubljanskega barja, do katerega se površje pri vasi Mali vrh oz. Šmarje - Sap spušča po strmi rebri. A. Melik 1929, 1931 je ta nenavaden relief razlagal s prvotnim pliocenskim pritokom iz smeri zahodne Suhe krajine čez Grosupeljsko polje proti barju. Razlaga je dvomljiva, ker bi v tem primeru pritok Ljubljanice s pospešeno erozijo in erozijskimi grapami razčlenil zahodni rob Grosupeljskega polja in s povečano zadenjsko erozijo prispeval k širjenju porečja Ljubljanice.    Grosupeljsko polje se proti JV zoži v povprečno kilometer široko Radensko polje. Za nekatere avtorje ni del Grosupeljskega polja. Če bi namreč majhni pritoki z jurskih, delno dolomitnih sedimentov na zahodnem pobočju, ki ob visoki vodi prečkajo polje v smeri proti vzhodu, to polje poglobili, bi bilo daljše proti vzhodu. 4 km dolga os Radenskega polja pa je v smeri J-JV, to je v smeri, iz katere pritekajo vode z višjega Grosupeljskega polja. Bolj naravna je torej razlaga, da gre za slepo dolino odtoka z Grosupeljskega polja, pri čemer lokalno ugrezanje ni izključeno. Radensko polje po legi spominja na 2 km dolgo slepo dolino Temenice pri Ponikvah in enako dolgo slepo dolino južno od Mirne peči.    Potočki, ki ob višji vodi pritekajo z jurskih apnencev z vložki dolomita na jugozahodni strani Radenskega polja, se na njegovem srednjem delu prelivajo čez polje, ob srednji vodi pa zapolnijo le široke tolmune. Stalen je le potok Šica, ki ima ob višji vodi več izvirov pri Mali Račni in se napaja iz Rašice, Močil in Železniške Mrzlice o slednjih dveh je govor v poglavju o Škocjanskem krasu. Šica teče po južnem robu polja pod vzhodnim pobočjem do Zatočne jame gl. izsek Radenskega polja iz top. karte 1  25.000. Od izvirov visoke vode na zahodni strani polja je trajnejša Zelenka, ki včasih severno in vzhodno od Kopanja doseže Lazarjevo jamo 110, -1, ob srednji vodi pa ostane od nje le mlaka na v dnu korita. Nekateri avtorji Zelenko zaradi upadanja neupravičeno štejejo za estavelo. Nad Lazarjevo jamo se slabih trideset metrov na pobočju odpira udornica, na dnu katere je rov vodne jame Viršnica 2.319, -62, ki odvaja vodo iz Lazarjeve in Zatočne jame 220, -1.    Melioracije na južnem delu Radenskega polja so bile najobsežnejše na Slovenskem. Že leta 1890 je začel Kranjski deželni zbor urejati ponore Šice. Porezali so ji okljuke ter razširili in obzidali vhoda v zdaj vodno povezani Lazarjevo 1.179, -13 in Zatočno jamo. Dela je nadaljevala banska uprava med svetovnima vojnama. Zdaj srednje in visoke vode Šice dosežejo jamo Viršnico skozi razširjen in globlje v pobočje umaknjen, z železnimi palicami zamrežen vhod Zatočne jame in skozi 80 m dolg predor. Obiskovalci pa vanjo vstopajo skozi udornico 30 m visoko na pobočju. V njej so do leta 1932 poglobili in izravnali dno, zgradili na levi strani struge dolg kamnit nasip in stezo do končnega sifona Gospodarič, 1972. Upanja, da bi prodrli skozi jamo do izvira Krke in pospešili odtok s polja, niso mogli uresničiti. Pred leti so odkrili nov rov, tako da je zdaj skupna dolžina jame 2.319 m -15. V šestdesetih letih so regulirali potoke tudi na Grosupeljskem polju in obenem požiralnike na Radenskem. Tako zdaj vode pritečejo hitreje, a tudi hitreje odtečejo, in velike povodnji, ki povsem zalijejo polje, tako da sega voda do poslopij Velike in Male Račne, so redkejše. Ni pa regulirana jama Pekel na robu polja 300 m od Viršnice. Ob izredni suši je v njej mogoče prodreti po ilovnatem rovu 170 m daleč.    Obiskovalcu ponuja Radensko polje na ogled precej kraških zanimivosti. Tu sta regulirani odtočni jami, ki sta s skupno 1.700 m rovov najdaljši jamski splet na Dolenjskem. Na južni polovici polja je nad Veliko Račno 68 m visok osamelec Kopanj, ki je najlepši primer huma na Slovenskem. Ob poti proti njegovemu vrhu, kjer je cerkev z župniščem, je na južni strani pobočja pod kapelico Sv. Antona majhen Marijin izvir. Kapelica je spomenik čaščenja vodnih virov.    Južno od Zatočne jame se pobočje polja odmakne in pod prevalom je suha Janča jama. Da je tu nekdaj ponikala večja voda, sklepamo po bližnji, 1 km dolgi hruškasti uvali z ravnim dnom z imenom Police, ki je pod vasjo Čušperk. Tudi to depresijo, v kateri je bilo nekoč precej njiv, preplavijo visoke vode, ki tam izvirajo in ponikajo. Južno od Predol se v hribih na zahodni strani polja v suhi dolini odpira brezno Marjanščica 128, -84, zahodno od Predola v Bukovju pa Veliki kevderc.    Med širokim zgornjim delom Radenskega polja s požiralnikom Dobravke, ki leži v predelu Ključ južno od Zagradca, in izvirom Krke je domala na isti nadmorski višini pol km široko dno dolaste uvale Lučki dol, ki ima nekaj značilnosti kraškega polja, a je obdelane le pol kotanje. Pod vasjo Luče ob visoki vodi izvira Radenščica, ki po daljšem, silno vijugastem toku ponikne v gozdu na JV. Je dokazano povezana z Dobravko. Tudi v Lučkem dolu so bile nekoč hude poplave, zato so blizu vasi razširili in obzidali 20 m globok požiralnik. V vodi, ki priteka iz Lučke jame 171, -25, o kateri se spletajo mnoge ljudske pripovedke, so redki proteji. Cerkev sv. Ožbalta so iz vasi k strugi Radenščice, tako pripovedujejo vaščani, preselili, da bi obvarovali travnike pred poplavami.    Vode z Radenskega polja in Lučkega dola ob visoki vode tečejo v bližnji obzidan ponor, po končnih ponikvah pa se podzemeljsko prelivajo v Krko. Najbolj znana jama v zgornji Krški dolini je Krška jama 820, -44, ki se na pobočju iz jurskega dolomita odpira okoli 10 m nad izvirom reke. Krko k površinskemu toku prisili triasni dolomit. Zadnja leta je jamo za obiskovalce uredilo bližnje turistično društvo Mirna Peč, ključ pa hranijo v bližnji vasi Gradiček, katere ime spominja na nekdanji grad. Globlje v jami je opazno umetno podaljšanje rova v smeri pritekanja potoka. S posegom so želeli Krško jamo podzemeljsko povezati z Viršnico ali vsaj z dvema, do 40 m in čez globokima udornicama blizu ceste Videm-Luče, tam, kjer se ta najvišje vzpne nad Krško dolino in nato spusti proti Lučkemu dolu. Krška jama, ki ima v širši okolici velik sloves in je predmet mnogih pripovedk, je bila nekoč zatočišče okoliških prebivalcev pred turškimi vpadi. Njeno turistično vrednost povečuje bližnji izvirni tolmun Krke.    Radensko polje ni edina večja izboklina Grosupeljskega polja. Njegovo dno loči od vzhodnejše, kilometer dolge uvale pri Žalni le 20 m visok prag. Potoček, ki priteka v uvalo s severo-vzhodnih dolomitov in ponika pri naselju, ob zelo visoki vodi poplavi njeno dno.    Po razlagi, kot že povedano, je v pliocenu tekla čez Grosupeljsko polje Paleoljubljanica, dokler je ni Sava preusmerila skozi Ljubljanska vrata k Savi Gams, 1987b. Pred dvigom ozemlja z današnjo razvodnico na črti Korinjska planota - Ilova gora - Polževo - Gradišče je morebiti tekla po Dolenjskem podolju do zahodne Krške kotline, kjer je med hribom Ljuben in Šentjernejem odloženih največ pliokvartarnih kremenčevih peskov, prodov in ilovic. Če prezremo plitve depresije ob vodnih tokovih, se površje na dnu podolja med Šmarjem - Sap in okolico Trebnjega zniža na zračni razdalji 34 km samo za 20-30 m ali 0,59 do 0,89 metra na kilometer. To pa je približen padec spodnje Save. Tudi razširjenost nekaterih vrst jamskih monolister kaže na nekdanjo povezavo Škofjeloškega in Polhograjskega hribovja z Dolenjsko gl. Sket, 1993. Zdaj strmec podolja razbija do 460 m visoka planota med naseljema Police in Peč, po kateri sta speljana kraka avtoceste, in še bolj hrib Polževo. Višavje med Višnjo Goro in Grosupeljskim poljem je po naši razlagi tektonika dvignila po nastanku podolja in prisilila Paleoljubljanico, da ponira v spodnjem delu 4 km dolgega, 200 m globokega in kilometer širokega Radenskega polja.    Dolenjsko podolje je širok nesklenjen stik neprepustnih in delno prepustnih kamnin Posavskega hribovja na severu z južnejšimi apnenci, tj. stik predalpskega dolinastega in fluviokraškega reliefa s kotanjastim, kraškim. Med Ljubljanskim barjem in ponikvami Temenice pritekajo s severnejših triasnih dolomitov, ponekod z vložki skrilavcev ali peščenjakov, trajni vodni tokovi, med njimi je več sušic, precej pa jih priteka tudi iz kraških izvirov. V območju ponikanja se na vsej dolžini podolja vrstijo slepe doline, doli raznih oblik, uvale in dve kraški polji. Takoj ko se z vlakom ali avtom povzpnemo z Ljubljanskega barja na višjo planoto pri Šmarju - Sap, že opazimo prve slepe dolinice, v katerih po deževju ponika voda, ki pod zemljo izjemoma teče proti Barju.    Vzhodno od gore Polževo in vzpetin severno od njega sta povirji Višnjice in Stiškega potoka. V povirju obeh je med dolomiti zaplata permskih in permokarbonskih peščenjakov. Med dolino Dedni dol, po kateri je SZ od Višnje Gore speljan del avtoceste, in zgornjo Temenico, na višjem severnem obodu Dolenjskega podolja, so nekaj sto metrov visoke planote največji sta Leskovška in Metnajska. Med njimi so v soteske poglobljeni pritoki Višnjice in Temenice. Ker je bilo tektonsko dviganje mlado in ker prevladuje triasni dolomit, je vrtač na planotah, nagnjenih proti JV, malo in še manj je jam. Bolj znana je Šimenkova jama pri Mekinjah 423, -84, skozi katero teče voda, ki na površju izvira pri Viru. Prvega strokovno analiziranega proteja so našli prav v tem izviru.    Višnjica po sotočju s Stiškim potokom pod Ivančno Gorico zavije proti jugu in edina v površinskem toku doseže Krko. V severnem delu se njena dolina med Mleščevim in Muljavo trikotno razširi na 3,5 km. Ta dolinski del se imenuje Muljavska dolina, po tukajšnjem največjem naselju Muljava. Pri njem se v apnencih začenja skraja višji kraški in gozdnati prag, ki se nato hitreje znižuje proti dolini Krke. Višnjica teče čez to ozemlje po ozki dolini v skalnatem koritu z večjim padcem.    Vodne razmere v Muljavski dolini pred posegom človeka niso znane. Kaže, da je bila dolina ob zelo visokih vodah večkrat poplavljena, kot je zdaj. Pred desetletjem so na zahodnem robu niže od Malega Črnela skopali odvodni kanal proti jugu. Od ceste pri Gorenji vasi proti Muljavi so v neznani preteklosti skopali raven, slab meter globok jarek, ki se končuje v vrtačah pod novo muljavsko šolo. Višnjica jih je ob povodnji večkrat zalila. Blizu tam stoji na meji poplavnega pasu znamenje. V vrtače so odmetavali smeti, pred leti pa so jih večinoma zasuli. Poplavljeno dno Muljavske doline do nedavna domala ni bilo poseljeno in na njem ni bilo njiv. Ob povodnji potok Višnjica na zgornjem koncu doline pri Mleščevem odlaga prod razkrili so ga med ilovico ob gradnji kanala. Temu primerno je tam strmec ravnine do Gorenje vasi precejšen, 10,7 m na 1 km, od tod dalje do Kompolj pa le 3,4 tisočinke, saj je tu potok odlagal predvsem peščeno ilovico.    Vse tudi kaže, da je ob večji suši v Muljavski dolini Višnjica prvotno pogosto presihala. Nižje ob sotočju končnega Stiškega potoka in Višnjice so se obdobno pojavljali ugrezi, ki so požrli vso vodo. L. 1949 je nastal ponor že pri Ivančni Gorici in se do l. 1952 tako povečal, da je ostala nadaljnja struga Višnjice brez vode, dokler ni visoka voda ugreza zasula Hrovat, 1953. Že malo pred Gorenjo vasjo in še bolj niže od nje obdaja strugo Višjice nizek nasip, nastal pri poglabljanju korita. Pod zaselkom Polje je bilo še pred nekaj desetletji v strugi videti leseno korito, s katerim so preprečevali uhajanje vode, kajti na obeh straneh so bila dna nekaterih sveže ugreznjenih vrtač nižja od visoke vode Višnjice glej fotografijo.    Ugreze so zasipali mlinarji in žagarji, ki so niže od Kompolja izrabljali povečan strmec potoka 11mkm za vodne pogone. Presihanje potoka v spodnjem delu je dalo ime vasi Sušica ljudsko Šica. Zdaj, ko teče potok stalno, tega imena ne zasluži več.    V luči teh podatkov se Muljavska dolina v prvotni obliki izkaže kot prehodna kraška oblika med rečno dolino ob višji vodi in ob suši slepo dolino v začetni fazi nastajanja. Tudi tu se konča na stiku med severnejšim dolomitom in apnencem, ki se začenja med Muljavo in Kompoljami.    Pred izlivom v Krko Višnjica pod Žvajdrgo zavije proti zahodu, to je v obratno smer, kot tam teče Krka. To je posledica mladega tektonskega ugrezanja kotanje na izviru Krke, kjer ni višje, za zgornjo Krško dolino značilne terase in je dno na n. v. 280 m. Nad koncem doline se v mogočnem polkrogu dvigajo visoke in strme rebri. Ta ugrez je omogočil ponikanje Višnjice pri Muljavi in nastajanje polslepe Muljavske doline Gams, 1987a.    Na hidrološki karti je Krka v 28 km dolgi zgornji Krški dolini videti kot drevo z eno samo vejo, z Višnjico kot edinim površinskim pritokom. Krkin podoložni profil je ponekod stopničast. Stopnice predstavljajo lehnjakovi pragovi glej poglavje o lehnjakotvornosti na začetku knjige, ki se začnejo po izlivu Višnjice in večjih izvirov na levem obrežju. Vsi ti tokovi imajo visoko celotno, dolomitno in sulfatno trdoto. Ko se v Krko naprej od Dvora, pod zaselkom Kot, izlije močan izvir ki priteče s suhokrajinskega in ribniškega pretežno apneniškega ozemlja, je pragov konec.    Lehnjak zadržuje poglabljanje reke in vzdržuje brzice in slapiče. Po splošnem mnenju se pri nas ni kopičil v hladnih pleistocenskih dobah, ko so reke erodirale. Je torej holocenska tvorba. Krka se je v višjo teraso, mestoma do 40 m, poglobila v hladnih pleistocenskih dobah ali malo prej. Terasa, ki se ponekod razširi v ravnik, je najširša pri Dvoru. Više ob Krki, nad Žužemberkom, ima značaj razgibane planotice, ki do Krške vasi zložno prehaja proti SV. Zgornja Krška dolina je široka do 2 km in predstavlja v reliefu vidno poglobitev v podolju, ki je nastalo vsaj v zgornjem delu v antiklinali sestavljajo jo triasni dolomiti, vendar podolje ni strogo navezano nanje, saj se razširja večidel na robne apnence. Krka teče na stiku z dolomitom samo na krajši razdalji niže od Žužemberka. Tu ni lehnjaka. Na stiku terase z višjim reliefom so na robnem dolomitu ponekod premočrtne rebri, zlasti niže od Žužemberka. V tem delu je podolje podobno tektonskemu jarku. V njem je zgornja Krška dolina rahlo ločnato zavita, v zgornjem delu bolj prilagojena alpski Z-V, v spodnjem pa dinarski SZ-JV tektonski smeri. To kaže na prilagajanje pritiska jadranske tektonske mikroplošče proti SV. Po tej usmerjenosti je zgornja Krška dolina podobna Dolenjskemu podolju in dolini Save med Hrastnikom in Sevnico.    Zaradi znatne poglobljenosti v površje lahko Krka kot največja dolenjska kraška reka, ki ima podobno veliko porečje kakor kraška Ljubljanica, v svojem zgornjem toku priteguje vode z ozemlja med Posavskim hribovjem in Kolpo. Žal ne poznamo natančnejše ne starosti ugreznitve podolja ne nastanka terase v njem. Vsekakor je ta starejša od pliokvartarnih sedimentov v podolju, saj jih geološka karta na njej ni zabeležila.    Površinske vode vzhodno od povirja Višnjice prav tako odtekajo proti jugu, vendar prej poniknejo. Pritekajo s severnejših in višjih dolomitnih vzpetin in ponikajo v valovitem fluviokraškem površju. Tiste z zahoda pa se ob visoki vodi združujejo v Dobski uvali med Velikimi Pecami in Zagorico. Šentviški potok ima tu v dolomitu velike ponorne jame, ki se odpirajo na dnu vrtač malo pod Šentvidom. Ob visoki vodi jih poplavi in podaljša svoj površinski tok za 3 km do Dobske uvale.    Dobsko uvalo poznamo bolje šele, odkar je speljana po njej avtomobilska cesta Zagreb-Ljubljana. Tudi ta kotanja je nastala na stiku severnega noriško-retijskega dolomita, ki dobavlja vodo, in zgornjega jurskega oolitskega apnenca s koralami, v katerem ponikajo Dobska voda, Šentviški potok in Globovška voda. Le ob hudih poplavah, ko pritekata tudi potoka od zahoda, od Artiže vasi, in od vzhoda izpod Koritke, zalijejo skoraj vse dno med naseljema Velike Pece in Zagorica, ki je ob potokih zvezdasto razširjeno in dokaj ravno. Poplave so pred zgraditvijo avtoceste enkrat na več let prekinjale promet na stari magistralni cesti. Pri vasi Bič se zadržuje voda v plitvi močvirnati kotanji večji del leta, po deževju pa odteka proti vasi Dobravica in majhni slepi dolinici Pekel na južnem robu uvale. V devetdesetih letih je bil Bič le malokdaj pod vodo. Južno od Podboršta je apneniško pobočje umaknjeno globoko proti jugu in tam ob povodnji vode še zdaj ponikajo v obrobne požiralnike. V okolici Doba je ravno dno iz dolomita dokaj razsežno, visoka voda navlkjub številnim ponorom poplavlja, a na severni in severozahodni strani ni višjega oboda, da bi plitvo fluviokraško kotanjo lahko imenovali kraško polje. Nekdanji ponori so v višjem, levem pobočju, ki je iz jurskega apnenca, izdelali na dveh mestih majhne zatrepne doline.    Banovinska uprava si je med svetovnima vojnama prizadevala zmanjšati poplave z razširjenjem in poglobitvijo struge južno od Doba, kjer ponikajo srednje vode. Obzidali so nekaj starih in v skali na novo razkritih špranj ter jih razširili v vodnjake, vendar po mnenju nekaterih domačinov s tem niso zmanjšali poplav.    Južno od Dobske uvale je na jurskem apnencu Vzhodne Suhe krajine pet uval z dnom na n. v. 295 do 318 m. Na prvotno odtekanje površinskih voda s Posavskega hribovja proti Krki najprej pomislimo ob dolasti uvali Hrastov dol. Severni del te jajčaste kotanje je le 2 km južno od ponikev pri Dobu. Njegovo dno je 25 m niže od dobskega ravnika. Ker so na njem pliokvartarne gline, pomislimo na tektonsko ugrezanje. Valovito, a v vasi dokaj ravno dno je omogočilo gradnjo domov ob nekdanjem kalu, ki je zdaj obzidan in stalno ojezerjen in ima v vaškem načrtu podobno vlogo kot ponekod osrednji trg. Zaradi rdečkastih tal valovitega polja sredi zelenih gozdov in v jezerce spremenjenega kala je Hrastov dol najslikovitejša uvala na Slovenskem.    Podobno lego ima južno od Zagorice uvala z vasjo Velike Dole, ki pa je manjša. Manjše je tudi njeno dno, nekoliko uravnano po sotočju dveh hudourniških grap. Vode ob srednjem stanju ponikajo v vrtači pod naseljem, ob visokem pa se prelivajo čeznjo in odtekajo proti požiralnemu breznu, ki so ga obzidali v času regulacij med svetovnima vojnama. Pred pol stoletja pa so imeli pri nekaterih hišah splave za vožnjo po jezeru. Z enakih brečastih apnencev priteka po drugi strani hriba potoček, ki je poglobil uvalo pri naselju Male Dole Gams, 1997a.    V vzhodnejšem Dolenjskem podolju zbira dolge severne pritoke Temenica. Ti pritekajo s Posavskega hribovja skraja, pri Obli gorici, po dolomitih, nato pa po permskih peščenjakih. Tečejo po globokih dolinah, ki postanejo plitvejše, ko dosežejo razmeroma precej razsežno gričevnato pokrajino na razvodju med Temenico in zgornjo Mirno.    Vzpetinice na razvodju med Temenico in Mirno so pretežno na n. v. 310 do 330 m, to je na višini Dolenjskega podolja zahodno od Velikega Gabra, kjer Temenica teče v 40 m globoki dolini. Tak gričevnat relief sega ob južnem obrobju mirnsko-mokronoške kotlinice do Mokronoga. Nad njim je na n. v. okoli 325 m razvodje med Mirno in Laknico, ki je pritok Radulje. Zato ni izključeno, da se je Temenica prvotno odtekala čez današnjo razvodnico med Temenico in Mirno naravnost proti srednji Krki. Po A. Meliku 1959 se je po Dolenjskem podolju od Višnje Gore naprej prvotno pretakala zgornja Mirna, dokler je ni obglavila Temenica.    Starost tektonskih premikov, ki so izoblikovali sedanji relief, bi laže določili, če bi poznali starost sige v dveh bolj ali manj vodoravnih jamah v osojnem pobočju Trebanjskega vrha drugo ime Vrhtrebnje, 581 m nad Trebnjem. Nižja, Velika jama ima vhod 160 m nad Trebnjem na n. v. 432 m in je izvotljena v jurskem apnencu, ki pod jamo prehaja v triasni dolomit. Za nizkim, odkopanim vhodom je večja dvorana. 142 m dolga jama se končuje s podorom. Le 4 m višje leži Mala jama 436 m, 64 m, v kateri je več kapnikov. Jami sta ostanek jamskega sistema, skozi katerega je tekla večja voda v višini takratne kraške vodne gladine Brenčič, Perpar, 1995, Brenčič, Lajovic, Perpar, 1996.    Med Trebnjem in Krško kotlino so v reliefu ostali sledovi prestavljanja Temenice proti jugu. Želežniška proga med Ponikvami in Muhaberjem pred Bršljinom teče po izrazito suhi dolini, zlasti niže od naselja Cesta. Na nekdaj površinsko odtekanje Prečne iz mirnopeške doline spominja suha dolina v gozdnatem pobočju nad ponori najvišje vode južno od naselja Dolenje Vrhovo. Usmerjena je proti Luknji.    Temenico je proti jugu pritegnila ugrezajoča se Prečenska kotlinica, imenovana tudi Zaloška po Zalogu ali Straška po Straži, s trikotno kvartarno ravnico, sestavljeno iz peskov, ilovice in gline tu so dolgo časa kopali surovino za opekarno. Globlje plasti so staropleiostocenske. Ponovna akumulacija je nastopila v mlajšem pleistocenu Šercelj, 1962, 1963.    Da je zatrepna dolina Prečne stara, pričata njena dolžina slab kilometer in poglobljenost do 100 m. Na njenem koncu sta dve jami, 21 m dolga Sadajeva jama za gradom Luknja ter 89 m dolga in 5 m globoka Lukenjska jama pod gradom Luknja, ki je vodna jama in izvir zelo visoke vode. V njej so bila paleolitska izkopavanja. Prvotno ime gradu je bilo Lueg, tako kot predjamskega gradu pri Postojni. Tudi slovensko ime Luknja izhaja iz prvotnega gradu, ki je bil bolj umaknjen v skalovje in bliže jami. Na zahodnem pobočju je 140 m više še jama Velika strašca.    Ker je sedanje, proti jugu umaknjeno nadaljevanje končne Temenice najbolj poglobljeno v obrobno suhokrajinsko hribovje iz jurskih apnencev, so tam nastale kraške oblike najbolj impresivne. Končna dolina Temenice je največja dolenjska slepa dolina. Manj čisti apnenec in dolomitizirani apnenec sta na južni strani doline v podnožju Trebanjskega vrha, pri Dolenji Nemški vasi pa se razširita čez vso dolino. Tukaj, na stiku dolomita z apnencem, so prvi ponori Temenice, ki so jih nekoč mlinarji sproti mašili. Od tod proti JV se slepa dolina razširi na pol kilometra in po treh kilometrih konča pod hribom Gradišče 407 m. Od glavnega korita se odcepljajo suhe struge, ki se končujejo s ponikvami in požiralniki. Tudi tu so regulirali potoke in širili požiralnike, da bi skrajšali poplave. Ob naraščajoči vodi prevzema vlogo požiralnikov vedno več lukenj v pliokvartarni naplavini nad nižjimi skalnimi prevodniki, dokler voda ne zalije vsega dna slepe doline.    Voda spet izvira na nasprotni strani hriba sv. Ane v mogočnem visokem spodmolu Zijalo, ob nižji vodi pa iz nižjih špranj v apnencu. Pred nedavnim so potapljači prodrli več kot 100 m v zaledje izvira. Struga reke je skraja v kanjonu skalnata in nato gruščnata, dolina se pri Biški vasi odpre v širšo mirnopeško kotanjo. Visoko nad začetnim kanjonom je vas Vrhpeč. Ime izhaja iz peči v Zijalu, ki se vidijo daleč naokoli po pokritem krasu. Morebiti je po teh pečeh dobilo ime tudi središčno naselje Mirna Peč prva nemška omemba navaja Weissenfels. Nekateri pa njeno ime povezujejo tudi z nekdanjim obzidjem. Turistično društvo Mirna Peč je pred leti obnovilo turistične poti od glavne ceste pri vasi Jelše do Zijala in namestilo tablo z opisom naravnih znamenitosti. Pod Mirno Pečjo se med pobočjem Golobinjeka in vzhodnim nizkim slemenom proti jugu vrinja in poglablja 3,5 km dolga in do 1 km široka slepa dolina. Tu so prvi večji požiralniki Temenice pod Malensko vasjo in naslednji pri Goriški vasi. Naprej, mimo naselja Dolenje Vrhovo, teče le še visoka voda.    Mirnopeška kraška dolina je v osnovi podobna Rakovemu Škocjanu, le da je med ozko zatrepno in širšo slepo dolino širša valovita terasa z Biško vasjo, kjer postane dolina Temenice plitvejša. V nasprotju z Rakovim Škocjanom je mirnopeška kotanja gosto naseljena, v vseh devetih naseljih so nekdaj izkoriščali Temenico za pogon mlinskih koles.    Najgloblja kotanja v vzhodni Suhi krajini in najgloblje kraško polje v Sloveniji je Globodol iz globoki dol. To polje je najbolj ostro omejena večja kraška kotanja na Slovenskem. Dno na n. v. 185-205 m je dolgo 3,5 km in široko 1 km. Obrobje se zniža na 50 m le v suhi dolini proti Luknji, drugje je visoko nad 100 m. Ob visokem stanju priteka sem le malo vode z mokrotnih tal na severnem delu in iz estavele v Dulah 26, -13, ki je v dnu vrtače. Večina vode, ki v severnem in srednjem delu zalije nižje dno na obrobju, pride kar skozi dna vrtač in vanje tudi ponika. Po tem bi sodili, da je dno na višini piezometrične ravni visoke vode, ki jo domnevno vzdržuje 5 km oddaljeni in ne veliko nižji izvir Prečne n. v. 163 m. Dno je brez vrtač in najvišje po sredi polja, kjer so tudi tri naselja. Debela peščena ilovica s primesjo glin je po geološki karti pliokvartarne starosti. Podobne, a bolj rdeče so tudi po vsem severnem, zahodnem in vzhodnem okoliškem slemenu, visokem do 100 m in več.    Od kraških polj v Sloveniji je edino Globodol izrazito usmerjen proti severu in jugu oziroma rahlo S-SZ in J-JV. Na višjem osredju, kjer so pred poplavo varna naselja, je pod rušo oglejena, siva do modrikasta peščeno ilovnata neprepustna naplavina. Tu so domačini iz Dolenjega Globodola nekdaj imeli vodnjake in opekarno. Stoletna poplava je zalila le domove na obrobju Gorenjega Globodola. Na nekdanje poniranje vode v podnožju vzhodnega pobočja kažeta kratki Slugova 60, -5 in Špelkova, imenovana tudi Prparjeva jama 26, -5. Slednja je več metrov nad dnom polja in v njej je voda razširila poševno špranjo. Slugova jama ima samo en večji prostor, kjer se na obe strani višje skalne police poglabljata hodnika. Po skromni razsežnosti sklepamo, da v teh dveh jamah ni poniral večji vodni tok, saj tudi na pobočjih ni zapustil reliefnih sledov. Samo od južnega konca polja se proti JV dviguje suha dolina, ki se po pol kilometra končuje z uvalo pod hribom Pogorelec 365 m, in daje vtis, da je ostanek doline iz časa pred ugrezanjem kraškega polja brez tektonike si namreč nastanka polja ne moremo zadovoljivo razložiti. Dno je nižje okoli 200 m od dna Temenice pri Mirni Peči 230 m. Če bi na severnem delu Globodola ponovno izvirala Temenica, kakor so bile prve razlage Gams, 1959b, bi morala zapustiti vidnejše sledove v reliefu.    Globodol je na Dolenjskem edino kraško polje in edina vzhodnosuhokrajinska kotanja, ki se poglablja do gladine visoke kraške vode. Do te gladine tudi ne sega nobeno brezno in tako so domnevno razpršeni prevodniki med Dolenjskim podoljem in dolino zgornje Krke, kamor vsaj ob visoki vodi odtekajo ponornice, neznani.    Že dolgo pa sta znani brezni Velika 50, -70 in Mala vratnica 85, -60 na planotastem ovršju hrbta med severnima deloma Globodola in Dobrniške uvale blizu vasi Rdeči Kal. Vas je dobila ime po debeli rdeči pliokvartarni zemlji in kalu. Zgnetena ilovica, pomešana s humusom, je neprepustna. Nedaleč stran je tudi brezno Koprivnica 100, -13.    Tako kot Hrastov dol naj bi tudi Dobrniško-Vrbovska uvala nastala v zdaj suhi, prvotno rečni dolini potoka s Posavskega hribovja, ki je prečkal današnje Dolenjsko podolje pri kraju Občine. Od tam se namreč v severni rob Suhe krajine zajeda dolinasta depresija, v kateri je med Knežjo vasjo in Železnico zametek plitve uvale. Od tam ob izredno visoki vodi priteče potok, v katerega se steka v Dobrniču še drugi od severa, in potem teče po naplavini skozi Artmano vas in Vrbovec proti končnemu breznu Mišnica. Tudi tega je dala banovinska uprava, da bi zmanjšala poplave, med vojnama na vrhu razširiti in obzidati, pustila pa je ozko skalno luknjo malo niže. Južneje se uravnano in bolj skalnato dno uvale v krednih apnencih razširi na 3,5 km, tako da vsa kotanja meri 7-8 km2. Blizu vasi Dobrava se dno dvigne za okoli 50 m, na n. v. med 280-305 m, in tu je v triasnih skladih na severni strani kanjona Krke zafarski ravnik, imenovan po naselju Zafara. Dvig v dokaj ravni črti je verjetno delo tektonike. Tu smo namreč v spodnjem delu Zgornje Krške doline, kjer so v reliefu vidni učinki mladih tektonskih premikov tudi drugje. Zaradi zmika za 4,5 km in dviga ob žužemberški prelomnici se odrezani vrtačasti dvorski ravnik, ki je na levi strani Krke v Dvoru na n. v. 200 m, dvigne med Trebčo in Sadinjo vasjo na 250 m in pri Vinkovem vrhu na 310 m Gams, 1998e.    Zmik ob prelomnici je povzročil pritisk na Ajdovsko planoto od JV. Zato se podolje zgornje Krke pod Dvorom zoži v sotesko odtod ime gradu in naselja Soteska. Prečno na žužemberško prelomnico poteka straška prelomnica, ob kateri se je dvignila Ajdovska planota, vtem ko se je pogreznila pliokvartarna kotanja straškazaloška. Sočasno se je dvigalo tudi gorovje Rog Premru, 1982, Habič, 1988, Gams, 1998a. Vendar je tektonsko pogojena slemenitev S-SZ in J-JV le v Globodolu in sosednji mirnopeški kotanji, ki smo jo opredelili za kraško dolino.    Kot posebno enoto je k dinarskemu krasu na Dolenjskem treba šteti hribovje med dolino Laknice na severu in Dolenjskim podoljem pred iztekom v Krško kotlino. Starejše ime za Trebelnjske hribe je Raduljski hribi, po potoku Radulji, ki je najdaljši v tem kamninsko zelo mešanem ozemlju. V večjem otoku triasnega dolomita, ki ga obdaja večinoma kredni apnenec, zbere potok Radulja toliko vode, da ob višji vodi kljub ponorom v apnencih ne ponikne vsa. Ko na koncu na vzhodnem robu v podgorju zavije v ostrem kotu proti jugu, teče obdobno v soteski, nad katero je na obrobni terasi iz krednega apnenca nekdaj stala graščina Klevevž, po kateri imenujemo okoliški kras Klevevški kras. V njem je razvit jamski sistem. Kljub majhnosti ozemlja so tu zgoščene vodne, geomorfološke in speleološke redkosti, ki se jih splača pobliže ogledati.    V strmem južnem skalnatem pobočju pod graščino se ena nad drugo odpirata Klevevški jami dveh smeri, proti zahodu se nadaljuje spodnja dolga 518 m, proti severu pa 318 m dolga zgornja, ki ima vhod na n. v. 190 m glej profil obeh na sl. 371. Zgornjo jamo, ki je suha, so domačini nekdaj najbrž uporabljali za zavetišče, o čemer pričajo zdaj komaj še razpoznavni ostanki zidu ob vhodu. 20 m od vhoda v spodnjo jamo priteka edina jamska toplica na Slovenskem, s pretokom 40 ls in temperaturo med 20 in 25C. Do l. 1987 je bila jama znana samo do jezera topliške vode, v tem letu pa so jamarji preplavali jezero in sifon ter raziskali nadaljnji večji in daljši rov, s katerim je vsa jama dolga 518 m. Poleg toplice skriva jama še eno posebnost na nekem mestu poteka le nekaj metrov nad njenim stropom struga Radulje, vendar strop preprečuje prenikanje rečne vode, le malo vstran pa je v začetnem mlajšem delu spodnje jame, ki jo sestavljajo ozke, v spodnjem delu z vodo zalite špranje, skala močno prepokana. Nad njo poteka proti severu, torej v isti smeri, večji in oblikovno starejši rov zgornje jame. To neskladje nekateri jamarski raziskovalci Mlinar, Petek, Lajovic, 1989 razlagajo s tem, da je prepokanost mlajša od nastanka zgornje jame, saj v tej ni špranjastih profilov. Možna pa je tudi razlaga, da sta jami v dveh različnih skladovnih plasteh, ki ju je v daljni geološki preteklosti tektonika pretežno vodoravno razmaknila. Navedeni raziskovalci klevevškega jamskega sistema so merili tudi temperaturo toplice v spodnji jami in na izviru v podnožju brega z nekdanjo klevevško graščino na robu bližnje vodne akumulacije Radulje pred jezom Tomšičeve hidroelektrarne. Pol kilometra od tod so oddaljene Stare toplice. Iz temperaturnih razlik so skušali dognati mešanje običajne in topliške vode. Glede na nastajanja toplic drugod je verjetno, da se voda, ki ponika v pretežno apneniškem masivu Radulje, globinsko pretaka pod obrobne neprepustne vzhodnejše miocenske sklade in deloma vmesne triasne dolomite ter segreta po dviganju izvira v 4 km dolgem stičnem pasu med Šmarješkimi Toplicami in Klevevžem.    Šmarješka toplica priteka iz majhnih jam v jurskih apnencih. Zahodno od Šmarjeških Toplic je pod Golim vrhom 499 m v krednih sedimentih slepa dolinica V lokah. V njenih grapah ponika več občasnih potočkov, ki podzemeljsko odtekajo proti vzhodu in jugu Savnik, 1962. Izoblikovali so več manjših jam, med njimi Ajdovsko jamo ali Veliki kevderc, Ajdovsko hišo, pri Selih prepadno Rkljevsko peč. V okljuku Radulje pred Klevevžem in pritokom Gostinčica so na planotici na n. v. okoli 400 m dolasti uvali in več širokih vrtač. Severneje kraljuje na hribu iz triasnih dolomitov in vložkov laporja naselje Trebeljno, zato je površje med povirnicami Radulje in Gostinčice fluviokraško. Radulja z dolinami obkroža osrednji hrib, polkrožno pa je severneje zavita tudi dolina Laknice, ki predstavlja severno mejo raduljskega fluviokrasa.    V Raduljskih hribih je še več večjih kraških pojavov. V vložku neprepustnega laporja nad vasjo Gorenje Karteljevo teče po dnu majhne slepe doline z imenom V bajerjih potoček, ki so ga karteljevski graščaki zajezili za bajer. Njegova voda podzemeljsko odteka proti severu v Raduljo in hkrati proti jugu, kjer izvira nad vasjo G. Karteljevo. Nekoč je izvir dajal pitno vodo vsemu naselju, zdaj le še redko doseže Dolenjsko podolje. Zahodneje priteče izpod hribovskega naselja Rihpovec potoček, ki je skupaj z drugimi na obrobju Dolenjskega podolja izdelal zdaj večinoma suho dolino, po kateri je speljana magistralna cesta proti Novemu mestu. Dolina se pod Karteljevim razširi v suho uleknino, ki zavija proti izviru Bršljinskega potoka. S površinskim tokom potok, ki mu pravijo tudi Igmanca, doseže Karteljevo le enkrat na desetletje ali več.        KRAS KRŠKE KOTLINE IN BELE KRAJINE    V Krški kotlini in Beli krajini so edini primeri večjega nizkega ravnika v kontinentalnem delu Slovenije. V novomeški okolici je površje dna bolj valovito in pokrito s klastičnimi sedimenti, okoli Uršnih sel pa zelo vrtačasto. Na splošno so na dnu kotline kraške poteze močno zabrisane. Najpogostejše so vrtače. Veliko jih je tudi v peščenem pliokvartarju med Novim mestom, Birčno vasjo in Praprečami. Z dna lijakastih vrtač se pliokvartarni peski posipajo v špranje v skalni podlagi iz jurskega apnenca. Takim tvorbam pravimo tudi psevdovrtače.    V obrobnih apnencih je zahodno od Šmihela edina daljša vodoravna jama, 630 m dolg splet ozkih rovov Rupa na Brodu. Severno od Straže sta na obrobni Ajdovski planoti in na rebri Velika in Mala Prepadna.    V vsej novomeški okolici je le ena turistična jama - Kostanjeviška jama 1.726, -47. Odpira se 1,5 km J-JV od Kostanjevice na Krki, ki je kot mestece nastala na otoku. Vhod je nad izvirom potoka Studene na koncu zatrepne doline, kjer je hidrološko okno za bližnje gorjansko zaledje, zlasti za kras apneniške Opatove gore, njeno porečje pa sega še čez državno mejo v Žumberak. Severno od zatrepne doline je delno neprepustna kredna breča, na zahodu je nižavje iz miocenskega laporja, na jugu pa v višjem zaledju pomol plastnatega temnega apnenca, iz katerega se jamski vodni rovi nadaljujejo v kredne in jurske apnence. Vodno pritekanje proti zatrepni dolini naravnost od juga preprečuje pas triasnega dolomita in ta stik je tudi usmeril vodni del Kostanjeviške jame proti vzhodu, medtem ko turistični del moli proti jugu. Vhod, ki je okoli 10 m nad izvirom Studene, je začetek višje, skraja v veliki meri z razširitvijo ožin med skalnimi bloki nastale turistične suhe etaže z 206 m dolgo potjo. Desno od začetne jamske poti se odpira Mala jama, po kateri vodi steza do vodnega rova. V nadaljnjem dvigajočem se turističnem rovu so ostanki dokaj sveže naplavine Studene. Poplave so bile nekdaj še višje kot zdaj, ko je bil vhod zasut. L. 1937 je izredno visoka voda odnesla grušč na vhodu pod pobočjem, kjer je gladka, tektonsko zglajena skala. Odprtje zamaška najbrž ni bilo prvo. Verjetno so, kot trdijo nekateri viri, jamo obiskovali že v prejšnjem stoletju Pavlič, citat iz Kranjca, 1990a, str. 80. Onstran vodnega rova in višje v Kapniški dvorani so sigove tvorbe svetlejše, prijaznejše, z manj ostanki ilovice. Razvodna, Križna in Kapniška dvorana premorejo domala vse kapniške oblike. Kjer so stezo poglobili v sigo, so razkrili naplavino tudi med starejšimi sigovimi plastmi. V luči daljše preteklosti je torej vsa jama v epifreatičnem vodnem sloju, to je v območju nihanja vodne gladine. Studena ima ob suši pretok 0,1 m3s, ob zelo visoki vodi pa približno 13 m3s. Posebnost Studene je, da ob visoki vodi prenaša obilo ilovice in da njena voda ni agresivna do sige, saj so njene tvorbe tudi v območju vsakoletnega naraščanja. Ožina, ki zadržuje visoke vode, je očitno blizu izvira in bi jo lahko razširili. Jamo so prvič zasilno uredili in odprli za turizem l. 1937, nato pa še dvakrat. Leta 2001 jo je obiskalo več kot 10.000 turistov, saj je edina v jugovzhodni Dolenjski in Beli krajini. Raziskovanje spodnjih dveh vodnih nadstropij je bilo povod za ustanovitev najprej novomeškega in pozneje kostanjeviškega jamarskega društva, slednje zdaj upravlja jamo. Po letu 1995 so jamarji obeh društev preplavali sifone in do leta 2002 odkrili še dober kilometer novih rovov, tako da je zdaj jama dolga 1.813 m. V vodni jami ovirajo obisk odpadle skale kamnina je namreč tu izredno tektonsko razlomljena. Nizke vode se pretakajo po stalno zalitih rovih, srednje pa ponekod že v višjem nadstropju, v katerem je ponekod dno udrto do prvega.    Maja 2002 so jamarji izdali knjigo, ki bolj doživeto in dokumentirano opisuje zgodovino jame in njeno raziskovanje kot katera koli druga slovenska jamska monografija Kostanjeviška jama, 2002. V njej so navedena tudi odkritja speleobiološkega in geološkega raziskovanja. Samo v tej jami na Slovenskem se netopirji vrste veliki podkovnjak zbirajo v kolonijo. Leta 1994 so jih našteli 2000.    Jama je naravovarstveno ogrožena, saj je dobrih sto metrov nad njo planotasto površje z vrtačami, travniki in polji med vasema Oštrc in Črneča vas, kjer so pred nedavnim otrebili kamne in njive orjejo s traktorjem. Tudi tu kot marsikje na pokritem krasu Dolenjske se pojavljajo sveži ugrezi in morebiti so ti v jami povzročili temne pege.    Pri izviru Studene se odpira še 558 m dolga Bizjakova jama, ki je s svojimi ozkimi in občasno z vodo zalitimi rovi turistično manj zanimiva.    Na Gorjancih je večji sklenjeni apneniški pas na planotasti Opatovi gori s čez 900 m n. v., a je tam večjih jam malo. Na pobočju sta 350 m dolga arheološko pomembna Levakova jama in 307 m dolga Jama v Gabrju v Podgorju.    Pri planinski koči Gospodična so pod Trdinovim vrhom manjši kraški izvir in dve 8-3 m dolgi vodoravni jami, ki pa nista turistično zanimivi, čeprav sta znani v široki okolici.    V južnem delu novomeške pokrajine, med žužemberško in vzporedno topliško prelomnico, je plečato sleme, ki je nagnjeno proti SZ. Je z dolino Sušice ločen del širšega planotastega pobočja, ki se dviguje proti 750-850 m visokemu orografskemu razvodju med Krško kotlino in nizko Belo krajino. Ob topliški prelomnici je v triasnem dolomitu Habič et al., 1990 nastala s tektonskim ugrezom pravokotna uvala Rožni dol, od koder vode odtekajo proti Krki, iz bližnjega bajerja pa proti Kolpi in Krki hkrati. Ob isti prelomnici sta globoka izvirna kotanja Topličice v naselju Dolenjske Toplice in vsa dolina Topličice. Ob visoki vodi se njen tok podaljša vse do stika krednega apnenca z jurskim dolomitom pri vasi, katere ime Gorenje Sušice nakazuje značaj potoka. Sosednji Črmošnjiški dolini, ki je nastala ob žužemberškem prelomu, se tektonska mladost pozna po velikem strmcu potoka Črmošnjice. Dolina je v soteski severno od Črmošnjic na prehodu dolomita v apnenec preščipnjena in na potoku so občasne brzice, ki ob suši presahnejo.    Doslej so bile navedene le nekatere dolenjske jame. Pred dobrim desetletjem je bilo v tedanjih občinah Novo mesto, Krško, Brežice v slednjih le v delu južno od Save, Grosuplje in Trebnje na okoli 1.000 km2 kraškega ozemlja registriranih 624 jam ali 0,63 jame na km2. Bolj kot po gostoti jam zaostaja Dolenjski kras po rovnatosti, saj je večina jam kratkih. Precej jih je na izvirih ali ponorih. Skupno je vodnih jam 10  in v njih visoke vode z naplavinami večkrat zamašijo ali odprejo vhod.    Čeprav so dolenjske jame redke, imajo nadpovprečen odziv v ljudskem pripovedništvu Kranjc, 1990a. Zbiratelji ljudskega izročila o jamah tu nimajo težkega dela. Pripovedke in pravljice govorijo, da v jamah bivajo hudobci, redkeje zmaji, zaklete kače in škrati, v novejšem času skrivači. V Majganici naj bi živel hudič, ki se je zaradi procesije z duhovnom na čelu preselil drugam. V 20 m globoki Poganjščici, o kateri piše Janez Trdina, bi bilo bivanje poganov neudobno, odkar je v njej 150 m3 odpadkov Hudoklin, 1995. J. V. Valvazor omenja na Dolenjskem tri hudourne in tri žegnane jame. Hudourne so Ceška pri Čušperku, Sedeška v Ilovi Gori in jama v Kamnem vrhu na Mali gori. Vse tri žegnane jame so nad Dobrepoljem. Znanih je dvanajst jamskih arheoloških najdišč, dve od njih imata ime Ajdovska jama pod Klevevžem in pri Nemški vasi. Med arheološkimi jamami sta obe že omenjeni jami na Trebnem vrhu. Kamnita orodja iz stare kamene dobe so bila najdena v jami pod gradom Luknja in v Marovški zijalki, ki je SZ od Šentlovrenca nad dolino Temenice v suhi Marovški dolini pri vasi Mačji Dol. Vhod v to 14 m dolgo jamo je 8 m nad dnom doline Ladišič, 1996. Kot dokazujejo imena jam, so v mnogih bivali cigani in drugi in tudi med zadnjo svetovno vojno so v njih mnogi našli zatočišče.    Voda na izvirih, zlasti v Podgorju pod Gorjanci, je bila do nedavna po ceveh speljana do naselij, dokler niso uredili modernega črpališča na izviru Težke vode pod Stopičami za oskrbo Novega mesta in širše okolice. Stara vaška zajetja so namreč bila pogosto zdravstveno oporečna. Vodo iz izvira Petelinca so okoličani po drugi svetovni vojni več let uporabljali za pitje, ne vedoč, da malo nad njim v Kotarjevi prepadni razpada truplo samomorilca.    Med Otočcem in Črmošnjiško dolino je nekaj za vodno oskrbo pomembnih izvirov. Najpomembnejša je Težka voda, ki izvira pod naseljem Gornja Težka Voda. Pri Podturnu izvira Radeščica in pod naseljem Obrh istoimenski izvir. Na drugi strani kotline je na koncu daljše zatrepne doline izvir Prečne, ki preseneča z razmeroma kratkotrajnim nizkim in dolgotrajnim visokim pretokom, verjetno zaradi sprememb v porečju v vzhodni Suhi krajini.    V metliškem prigorju Gorjancev je večja površina triasnega dolomita in pliokvartarnih glin. Nad Bojanjo vasjo in Radovico se začenja kredni fliš. Z Gorjancev tečejo po pobočju trajni, niže pa obdobni potoki - sušice. Ob trajnih ponorih je nekaj slikovitih udornic Pečenevka, Mlinška jama, kjer so nekdaj delovali mlini. Trajno je voda v metliškem Obrhu na koncu kratke zatrepne doline pod obzidjem metliškega gradu, od koder se je vodnjak poglabljal do vodne gladine Obrha. Ob visoki vodi v Žumberaku del tokov zbere Sušica, ki si hkrati z naraščajočim pretokom podaljšuje tok po strugi, ki v velikem ovinku mimo Brezovice, Bušinje vasi in Trnovca vodi proti jugu. Dalje je le še široka suha dolina brez korita, ki zavija proti vzhodu. V njej se pojavi potok le še enkrat v stoletju. Takrat so prizadete stavbe, ki stojijo v podaljšku doline ob cesti v jugozahodnem delu Metlike.    Zahodno, gorato belokranjsko ozemlje je bilo delno obravnavano že pri kočevskem. Tu je z nizko Belo krajino omejeno na nižino pod Gorjanci, njihovim veznim goratim nadaljevanjem do Roga, pod Mirno in Poljansko goro in sega vse do mejne reke Kolpe. Večino nizke Bele krajine zavzema črnomaljski ravnik. Pri Vinici je sicer povezan prek Kolpe z obsežnim, 3 do 4 km širokim nizkim ravniškim svetom na obodu Karlovške kotline, a mu dajejo Lipnik Goljak, 481 m in ozeljski hribi podobo odprte kotline. Večina ravnika je v krednem apnencu. Kolpa teče v velikem okljuku med Vinico in Adlešiči večinoma po zunanjem robu krednega dolomita, iz katerega so tudi južno od Adlešičev strmi okroglasti in kopasti griči najvišji Izgornik, 373 m in del višje južnejše planotice Bukovje do ok. 290 m. Južni del ravnika vzdolž Lahinje je nižji od površja ob Kolpi. Po najnižjem delu ravnika tečeta povirna Lahinja in pritok Dobličica, ki v okljuku objemata staro jedro Črnomlja. Oba potoka izvirata v vznožju Poljanske gore, pod katero je ravnik znižan v obliki plitvega podolja. Ta ne more biti stara tvorba, saj bi drugače Lahinja s podzemeljskim obglavljenjem pritegnila više tekočo Kolpo. Ta višinska razlika pa je lahko nastala tudi zaradi različnega rečnega nanosa, ki določa vodni padec Gams, 1961. Pri prodonosni Kolpi znaša 0,95 in pri neprodonosni Lahinji 0,57 tisočinke Plut, 1988.    Da v vznožju Poljanske gore priteka na površje kraška voda, je vzrok tudi jez iz pliocenskih sedimentov. Kotanja pri Kanižarici, ki jo sestavljajo, je 3 km široka in 4 km dolga, medtem ko so s 428 m globoko vrtino predrli 416 m pliocenskih klastičnih sedimentov in skoraj 200 m pod morsko gladino še 12 m talnine iz apnenca. Premogovne plasti v kadunji se nagibajo proti najglobljemu mestu, kar priča o postopnem lokalnem ugrezanju nekoč širšega pokrova iz teh sedimentov. Stopnje je povzročila premaknitev ob šestih mlajših strmih tektonskih prelomnicah profil kadunje po rudniškem arhivu je objavljen v Gams, 1961. Taka lega plasti dokazuje nekdaj širšo odejo pliocenskih, pretežno ilovnato-glinastih sedimentov, ki so se ohranili v kadunji in nad njo v gričevnatem reliefu, ki se dviga do 50 m nad okoliški ravnik. Potemtakem je bilo površje sedanjega črnomaljskega ravnika v apnencih v znatni meri izravnano že pred odložitvijo teh sedimentov, njihovo naplavljanje na obrobne apnence pa se nadaljuje tudi v sedanjosti. Verjetno so iz njih nastale pliokvartarne gline, ki segajo proti Dragatušu in proti severovzhodu. V Lahinjo in pritok Krupo priteka več kraških izvirov, ki so bili skupno s površinskimi tokovi in vodnimi jamami teh je čez sto še v 19. stoletju eden glavnih virov vodne oskrbe. Na območju debelih pliokvartarnih klastičnih sedimentov so jih že tedaj, še bolj pa v prvi polovici minulega stoletja, nadomeščali vodnjaki, na pravem krasu pa kali in kapnice, to je vode s streh, zbrane v cisternah.    Šele v šestdesetih letih minulega stoletja so začeli graditi širše vodovodno omrežje z zajetjem v metliškem Obrhu in izviru Dobličice Habič, Kogovšek, Bricelj, Zupan, 1990. Ker pa je ob večji suši izvir Dobličice dajal premalo vode, so načrtovali zajetje tudi na izviru Krupe, a je načrt preprečila zastrupitev s polikloriranimi bifenoli PCB. V najnižjem večjem belokranjskem izviru Krupi 135 m n. v., Dobličica 140 in Kolpa pri Vinici 163 m n. v. je namreč minimalen pretok večji kot pri Lahinji ali Dobličici, okoli 500 ls Plut, 1988. Višinska razlika med črnomaljskim ravnikom in goratim vodnim zaledjem omenjenih izvirov je mlada in razvodnica poteka le malo severneje od orografske razvodnice med Semičem in novomeško pokrajino, malo zahodneje od Poljanske gore in roba roškega hribovja. Od Ponikev pod Mirno goro, ki so 10 km oddaljene od izvira Krupe, se voda podzemeljsko razteka proti Črmošnjici, to je Krki, in obenem proti Kolpi. Ob sledenju podzemeljskih tokov so v zaledju Dobličice in Krupe ugotovili zelo počasne tokove. Na primer potok, ki ponika na Vrčicah, je potreboval do 6 km oddaljenega izvira Krupe 72 ur Habič, Kogovšek et al., 1992, Habič, 1992. To priča o mladosti in ozkosti prevodnikov.    Ko se je v petdesetih letih na pobočju v Pretlih nad Ručetno vasjo v bližini Semiča udrlo zvonasto brezno Nova prepadina 37, -62, je bilo dno zadelano z rdečo ilovico in njeni ostanki so v žepih in špranjah ostali visoko na stenah Hrovat, Gams, Proteus, 18, 195556, 52-53. Pod vasjo Gornja Paka je v podolju pod Rogom plitva stopnjasta jama Stobe na n. v. okoli 170 m, v katero so nekdaj okoličani hodili po vodo in zato v njej zgradili stopnice. Čeprav je vhod okoli 30 m više od 5 km oddaljene Lahinje, se Stobe 21, -5 kot požiralnik površinsko pritekajoče povodenjske vode spremeni v bruhalnik in je torej estavela. Voda je obdobno tudi na dnu globljega Malikovca 85, -35, udornega brezna pri Lipovcu. Nedaleč stran je globoka vrtača pri Brstovcu, z imenom Vodenice. S-SZ od izvira Krupe je proti Coklovci sled suhe doline v obliki znižanega površja, po katerem je speljana cesta proti Semiču.    Da na samem ravniku ni kaj več brezen ali jam, more biti vzrok v razmeroma majhnih padavinah, pod 1.300 mm, od katerih jih polovica izhlapi. Ker se je črnomaljski ravnik dvignil nad piezometrično gladino kraške vode domnevno šele v holocenu, se niso utegnile razviti globoke in dolge jame. Na najnižjem delu ravnika med Krupo in Črnomljem, kjer domačini imenujejo območje Krupske loze tudi Pule, so vrtače goste, vendar plitvejše kot na višjem zahodnem robu. Znatno globlje so v višjem metliškem podgorju, kjer je v zahodnem delu nekaj uval. V okolici Štrekljevca je uvala, ki se edina imenuje Vrtača drugje pravijo tukajšnji domačini vrtačam draga. V spominu domačinov njeno dno ob velikih poplavah zalije voda. Takrat voda poplavi tudi dno uvale v triasnem dolomitu pod Jugorjem. Po mokrotnem dnu ima nekaj jugorskih hiš ime Luže. Dva kilometra JZ od Jugorja se v pobočje 300 m višje planote poševno vrinja pod vasjo Maline pri Štrekljevcu dober kilometer dolga dolasta uvala, katere začetek loči od črnomaljskega ravnika le 20 m višji rob, proti SZ pa so gladka gozdnata pobočja visoka do 200 m in več. Na dnu, kjer se v pliokvartarni glini zvrsti nekaj vrtač, ni sledov tekočih voda. Nastanek tega dola je uganka. Da je uvala nastala ob prelomnici prečno na dinarsko smer, sklepamo po njenem nadaljevanju v obliki plitve suhe doline, ki ločuje na eni strani sleme z vrhovi Pleš, Črešnjice in Hom, na drugi pa pobočja Peščenjaka 846 m in Peska.    Ker je Poljanska gora razmeroma obsežna, bi pričakovali poleg Velikega 110, -62 in Malega brloga 36, -2, Frnikole 21, -7, Predelanke 70, -68 in Romškove pečine več dolgih in globokih jam, a so redke. Blizu ceste Vinica-Sinji vrh je ob hribu široko brezno Zjot imenovan Jelenja glava tu pravijo jamam zjot ali zjod, zanimivo zato, ker se je z vdorom odprlo ob boku vzpetine na strmem pobočju, tako da ga strop varuje pred dežjem. V jamskem katastru sta v Sebetihu navedena Veliki zjot 52, -22 in Zjot. Nad naseljem Zapudje je na planoti nad vrhovoma Kolečaj in Vušec 225 m dolga in 116 m globoka Kaščica, kjer je v nižjem nadstropju vodni rov.    Z vidika kraške morfologije je nizka Bela krajina idealno območje za vsestransko preučevanje vrtač, kar pa še čaka na bodoče raziskovalce. Ker se tudi znani belokranjski stelniki zaraščajo z gozdom, bodo letalski posnetki vrtač vedno manj uporabni pri iskanju soodvisnosti dejavnikov, ki jih oblikujejo. Pri tem je zanimivo, da predstavljata povirje Lahinje in Dobličice ter bližnje jugovzhodno podolje pod Poljansko goro svojevrstno podolje, saj je na njem naplavna ravnica 140-155 m nižja kot kraški ravnik severno od Črnomlja 160-200 m in Tribuč.    Plitva brezna in poševne belokranjske jame pa so kljub temu postali priročna odlagališča smeti in odpadkov. L. 1989 so našteli 30 od skupno osemdesetih jam, v katerih so bile fekalije, smeti, gnojnica in drugi odpadki. Tudi polovica od 228 jam v občini Metlika je bila onesnažena Klepec, 1989. Jamarji so morali tudi v Beli krajini očistiti marsikatero jamo.    
Kras alpskega visokogorstva    SKUPNE ZNAČILNOSTI    Kras visokogorstev Julijskih in Kamniško-Savinjskih Alp ter Karavank se v marsičem razlikuje od nižinskega. Na Dinarskem krasu so ponekod razsežnejše neprepustne kamnine, ki sestavljajo enako visoke ali višje vzpetine kot tiste iz karbonatnih prepustnih skladov, tako da lahko nastaja kontaktni kras. Tega je v visokogorskem krasu bistveno manj, saj se najviše dvigujejo predvsem apnenci in dolomiti. Tudi zato je manj uval in kraških polj. Ker pri koroziji ne sodeluje biogeni CO2 iz prsti, temveč le CO2 iz deževnice in snežnice, so karbonatne trdote na izvirih v apnencih nizke, med 3,5 in 6N, najvišje pozno poleti, ko so vode tudi najtoplejše 4-6N, nekoliko trše v Karavankah, kjer odpade do 15  mineralizacije na sulfate Novak, 1978. Paradoksalno je, da na visokogorsko skalnato površje odpade najmanj skupne korozije, ki jo do dolinskih izvirov premorejo ponikalnice, a je površinski kras na zunaj najbolj viden in najbolj značilen prav za Alpe. Globoka brezna odkrivajo šele v zadnjem desetletju.    Približno 2  vsega površja v Sloveniji se dviguje nad 1.600 m, kjer je približno zgornja meja sklenjenega gozda, na primorski strani celo malo niže, do 1.400 m. Delež golega, to je skalnatega krasa je zato bistveno večji, v njem bolj izstopajo drobne skalne površinske oblike, ki so visokogorska kraška značilnost. Alpski kras je globlji, z večjo višinsko razliko med površjem in dnom dolin. S tem se veča tudi možnost za nastanek globokih brezen, ki številčno povsem prevladujejo nad vodoravnimi jamami. Površje je človek s kmetijsko rabo tal manj spremenil, zato je bolj ohranila naravno podobo.    V visokogorskem krasu ločimo naslednje površinske tipea 	Podi in planote nad gozdno mejo. To je glavno območje globokih brezen, nastalih v zasnovi v pleistocenskih hladnih dobah, ko so pode in planote pokrivali ledeniki.	Na koncu ledenikov in skozi ledeniške razpoke so skoncentrirani padajoči potoki izdolbli vertikale svetovnih razsežnosti. Ob napredovanju in nazadovanju ledenikov so se mesta nastajanja brezen premeščala. Proces izvotlevanja so v holocenu nadaljevali snežnica in tokovi dežnice. Ker so ledenodobne ledene gmote postrgale drobne skalne kraške oblike, jih smemo pripisati v glavnem holocenski klimi.b 	Planote pod gozdno mejo. Pleistocenski ledeniki so preplavili le redke od njih, in to za krajši čas, pri umikanju pa so odložili morenski drobir, ki je zamaskiral kraško površje. Globokih brezen je manj in manj je tudi površinskih kotanj. Več je dolov in suhih dolin.c 	Pobočja dolin, grebenov in slemen. Zavzemajo večino visokogorskega površja. Večina ljudi jih ne šteje za kraška, četudi so iz apnenca, saj jim drobno oblikovanost povzroča mehanično razpadanje kamnine in po njih, če so strma, po nalivih odtekajo vode. Mnoge jame, ki jih vidimo v pobočju, so navadno kratki spodmoli, nastali zaradi selektivnega mehaničnega razpadanja skale. Tipični so izviri na pobočju malo nad dnom doline, nastali na litološki meji ali zato, ker dolinskemu dnu še ni sledilo znižanje vodnega pretakanja.č 	Dna dolin in kotlin. V znatnem delu jih prekrivajo kvartarni klastični sedimenti, skozi katere se pretaka kraška voda ob nižjem vodnem stanju. Značilne so vodne jame pod naplavino na dnu doline ali v njenem boku v višini dna ali malo više v pobočju.        KRAS JULIJSKIH ALP    V tem našem največjem gorovju je tudi največ visokogorskega krasa. Tu je največ letnih padavin in tudi največ podov in planot. Trdi karbonati zavzemajo približno 810 površja, med njimi je v večini apnenec. Ker prepustne kamnine na jugu obdajajo manj prepustni, pretežno lapornati, brečasti in skrilavi sedimenti, je največje odtočno okno v jugozahodnem delu pri Žagi, kjer se izteka iz gorovja Soča. Enak neprepustni jez okoli Jelovice, pretežno iz triasnih ploščatih in psevdoziljskih skladov ter keratofirja, usmerja vode proti vzhodu, tj. proti Blejskemu kotu, kamor pritekata Sava Bohinjka in Radovna. Ker je na zgornjesavski strani več dolomitov, se čez permokarbonski obod prebija več potokov, ki so izoblikovali doline, zato je relief bolj slemenast in manj planotast. Za nastanek planot in podov je bil najugodnejši južni, pretežno iz apnencev zgrajeni del Julijcev, kjer ločujemo predvsem kaninski, krnski in bohinjski kras.    Neprepustni obroč okoli Julijskih Alp je po svoje kriv, da ni nastalo več daljših vodnih jam. Glavni vodni odtok je površinski, po dnu dolin, ki so najpogostejše ob pritokih Save Dolinke in Radovne, ker je v njihovem porečju največ triasnega dolomita in zaradi njega najmanj planot in podov.        POSOŠKI DEL JULIJSKIH ALP    Za kaninski kras so najbolj značilni podi ali planote, široke okoli 5-6 km in dolge okoli 10 km. Ležijo na južni, slovenski, in severni, italijanski, strani mejnega grebena V. Baba 2.137m - Visoki Kanin 2.587 m - Hudi vršič 2.344 m - Rombon 2.208 m. Na slovenski strani je mogoče ločiti kaninsko planoto in vzhodnejšo planoto Goričice, ki visita vstran od osrednjega grebena, podobno padajo tudi skladi. Ugodne za zakrasevanje so tudi obilne padavine, domnevno do 3 m na leto, največ prav v novembru, to je v času zmanjšane evapotranspiracije, ko padajo delno že kot sneg, ki obleži povprečno pol leta. Snežna odeja traja do prehoda marca v april. Pod severno steno razvodnega grebena sta bila široka, a kratka podstenska Kaninski in Prestreljeniški ledenik, ki sta zadnje desetletje domala povsem izginila. Obilica snežnice in deževnice je ugodna za razvoj drobnih skalnih oblik. Med njimi zbujajo največjo pozornost številni lašti. Na dolgih so na zgornjem koncu pogoste morene, navzdol praviloma sledijo žlebiči, nato škraplje in končno kotliči in brezna. Povprečen kotlič je širok 7,1 m in globok 5,9 m. Ni malo tudi večjih kraških uleknin in kont. Sicer pa so Kaninski podi občudovanja vredna razstava raznovrstnih drobnih skalnih oblik, ki so običajno nastale v razpokah v triasnem apnencu. V triasnem bolj ali manj dolomiziranem apnencu ali dolomitu je mehanično razpadanje močnejše, zato je manj korozijskih jamic Kunaver, 1968, 1973a, 1973b, 1976, 1983a, Audra, 2001.    Po globokih breznih je bila dolga desetletja bolj znana ožja in bolj nagnjena severna planota, kjer so raziskovali tržaški in drugi italijanski jamarji. Že leta 1969 so prodrli do dna 912 m globokega brezna Gortani, pozneje pa niže na pobočju do 1.100 m globokega brezna Graf Zeppelin.    Južni podi na slovenski strani se dvigajo 1.500-1.900 m nad Bovško kotlino. Velik globinski potencial in žičnica sta tudi slovenske jamarje kmalu pritegnila k raziskovanju brezen. V letih 1963-1976 so registrirali okoli 200 jam. Prodor v globino je največkrat onemogočal sneg na površju in tudi v breznih pod površjem Kunaver, 1992. Prve upe na odkritje večjih globin je zbujalo Skalarjevo brezno -911 m, 3 km rovov, ki se odpira blizu planinskega doma P. Skalarja pod Prestreljenikom. Bližnja brezna so slovenski jamarji raznih društev raziskovali od začetka 60. let naprej. V naslednjih dveh desetletjih je vrvna tehnika pospešila in olajšala odkrivanje tako našim kot tujim, italijanskim, češkim in drugim, jamarjem, ki so do l. 1998 tu odkrili šest najglobljih slovenskih brezen. Najgloblje je brezno Čehi 2 na Rombonskih podih. Na začetku leta 2003 je večja skupina slovenskih jamarjev v njem namerila globino okoli 1.533 m. Sledita Črnelsko brezno -1.241 m, 8 km rovov, ki se odpira zahodno od Rombona, nedaleč od državne meje, in Črnelske špice n. v. 2.080 m. Pri vračanju z dna je l. 1990 italijanskega jamarja Maksimilijana Puntarja v globini 1.040 m poškodoval drseči skalni blok. Reševalci so morali v spodnjem delu za prenos reševalnega čolna razširiti vrsto ožin. Ponesrečenec je umrl po dveh dneh in pol in po štirih dneh po nezgodi so ga dvignili na površje. V tem breznu so tržaški in drugi italijanski jamarji prvič prodrli čez 1.000 m globoko. Sprva so ga Tržačani imenovali Veliko brezno Sbrega, kar je povzeto po govorici domačinov za brezno z brega, in nato Brezno velike razpoke. Vhod meri le 1  1 m.    Tisoč metrov globoko je tudi brezno Vandima -1.182 m, 2,8 km rovov na Rombonskih podih blizu vrha Čuklja 1.767 m, znanega iz prve svetovne vojne. V svetovnem merilu pa je bilo l. 1999 na seznamu največjih sklenjenih vertikal kaninsko brezno Vrtoglavica.    Vhod v Vrtoglavico je pod značilno vzpetino na nagnjeni planoti takšnim planotam pravijo domačini skedenj. Vertikala brezna meri od vrha do tal 643 m. Več let je upe na rekordno globino zbujalo tudi Brezno pod velbom -1.101 m, ki je pod vzpetino Vrh Žlebi 2.317 m, prav tako na Kaninskih podih, toda z vertikalo 541 m je drugo v svetu. Sicer pa se lestvica najglobljih brezen na Kaninu spreminja iz leta v leto. L. 1996 v bilo v slovenski jamski seznam poleg omenjenih globljih brezen vpisano tudi brezno Hudi vršič -620 m, ki je blizu Črnelskega brezna.    Na Kaninu se globoka brezna odpirajo večinoma blizu ali pod strmim pobočjem grebena ali stene. Verjetno je bila tam ugodna lega v špranji med pleistocenskim ledenikom in steno ali med njo ali in holocenskim snežiščem, kar vse povečuje krajevni vodni pretok.    Tudi na Kaninskih in Rombonskih podih številčno prevladujejo majhna brezna, ki so jih do šestdesetih let slovenski jamarji načrtno raziskovali, toda v jamskih zapisnikih so jih poleg imena podov označili le z zaporednimi številkami. Na nekem sektorju Kanina so do l. 1997 registrirali 55 brezen z globino do 77 m, 27 z globino do 86 m, 5 do 88 m, na drugem sektorju 41 brezen do 148 m globine, 25 do -160, 100 do -42 m. 17 brezen na Rombonskih podih je po tej registraciji globokih do 310 m. Na 25 km2 podov je bilo do 1998. registriranih 370 jam ali 14,8 jame na kvadratni kilometer. Leta 2001 je bilo v slovenskem jamskem katastru na Kaninu registriranih čez 450 jam.    O sedanjih preoblikovalnih procesih v teh breznih vemo malo. Skoznje trajno ali občasno padajo vodni curki, vendar na dnu navadno ni vodnih sifonov. Na dnu ogromne dvorane, s katero se končuje 758 m globoko Brezno pod velbom, ki je nastalo ob prelomnici v smeri S-J, je podorni grušč, odpadel s sten in stropa, kar dokazuje moč mehaničnega razpadanja stene. Tudi temperaturnih podatkov o breznih je malo, govorijo o temperaturah okoli 1C v zgornjem delu in okoli 2C v spodnjem delu brezen. Globina, kjer se na policah ali kot obloga na stenah nabira led oz. sneg, je različna in dosega ponekod do 377 m v tej globini je v Breznu pod velbom snežni stožec domala povsem zaprl ves rov Stopar, Pintar, 1996. Temperaturo uravnava tudi režim kroženja zraka. V nekaterih breznih prevladuje poleti dvigajoča se, drugje padajoča sapa veter. Iz tega sklepamo na obstoj več neznanih povezav med brezni. Mnoge vhode je zasul grušč, nad katerim snežna odeja navadno prej skopni. Pred desetletji, ob gradnji žičnice, so zasuli 177 m globoko brezno.    Upanje jamarjev, da bi v nižjih legah našli dolgo jamo, ki bi povezovala več globokih brezen, s čimer bi povečali rekordne globine, zmanjšuje dejstvo, da navpično prenicanje vode skozi triasne apnence v masivu Kanina zaustavi podlaga iz dolomitov, ki pod delom slovenskih, v manjši meri tudi italijanskih podov visi proti JZ, proti tamkajšnjima izviroma Boke na n. v. 735 m in nekoliko nižje, pol km proti vzhodu, Male Boke 3.545, -353 ter drugim manjšim izvirom v boku Bovške kotline, kot so Bljun, Žvika idr. Višji izvir Bljun zahodno od Plužne je manjši in manj stalen. V obeh Bokah so potapljači prodrli skozi začetni sifon. V Mali Boki 3.545, -353, n. v. 450 m, kjer je skraja sistem dvoran in rovov, so jamarji prodrli najgloblje v goro. L. 1974 so razkopali skalovje in prišli skozi Vhodno dvorano do brezna s sifonom na koncu. Onstran tega je splet izlizanih votlin, jezerc, sifonov, kaminov in vodnih rovov s tekočo vodo. Že ob zmernem deževju voda zalije tretjino vseh rovov. Pozimi zrak piha v jamo, poleti iz nje Lesjak, 1976, kar kaže na povezavo s površjem. Ker pretok, ki že ob suši znaša  m3s, ob dežju hitro naraste, s tem pa se povečata tudi dolžina in število sifonov, je čas ugodnih raziskav v obeh Bokah med letom kratek. V obeh jamah otežuje nadaljnje prodiranje prenašanje potapljaške opreme skozi vse več ožin, povečuje se tudi nevarnost zalitja rovov in s tem nemožnosti vrnitve ob nenadnem dvigu vodne gladine po nalivu. Do spomladi 1999 so jamarji v Mali Boki namerili skupno okoli 5 km rovov. Če bi v nadaljevanju te jame naleteli na katero od že odkritih brezen z vhodom na višji nadmorski višini, bi se globina jame morebiti približala trenutno l. 2003 najglobljemu breznu na svetu.    Velika Boka 805, -35, n. v. 735 m in Mala Boka sta primer ločenih dvoetažnih izvirov in jam v podgorju. V nižinskem krasu je nižja jamska etaža navadno v višini dna doline, višja pa 8-15 m više. Ker se Julijske Alpe hitreje tektonsko dvigajo, so te razlike v primeru Boke večje. Velika Boka izvira okoli 385 m in Mala Boka Bočič okoli 100 m nad zoženo dolino Soče med Kaninom in Polovnikom. Ker je Velika Boka starejši izvir, je njena pol km dolga in strma zatrepna grapa globlja in daljša in pretok vode ob srednji in visoki vodi, ko preseže 100 m2s, veliko večji kot pri Mali Boki. Glasen, okoli 100 m visok slap Boke je ob velikem pretoku med najbolj veličastnimi vodnimi pojavi pri nas. Sledilo, ki so ga vnesli pri postaji D na Prestreljeniških podih, so našli v več manjših izvirih Suhi potok, Potok, Žviko in obeh Bokah Novak, 1978. Ker pa ti ob izredni suši presahneta, del vode očitno odteka neznano kam skozi začetne in mestoma ozke, mlade in nižje prevodnike v eforacijski coni.    Diferencirano tektonsko delovanje v zgornjem porečju Soče, zlasti ob idrijski prelomnici, je razpoznavno iz kvartarnih sedimentov in rečnih kanjonov. Do Boke se prodna konglomeratna terasa, ki je pri Bovcu visoka še 65 m, spusti do višine reke. V tektonski ugreznini pri vasi Srpenica je debelina jezerske krede 260 m in skalna podlaga je le 60 m nad morsko gladino Šercelj, 1962. Recentna tektonika je opazna tudi v tako imenovanih koritih, tj. kratkih in plitvih skalnih kanjonih, nastalih v holocenu na stiku dvigajočega se in ugrezajočega se dela doline. To so korita ob spodnji Učji, Kluža, Mala in Velika Soška korita v Trenti in Tolminska korita Gams, 1998č.    Hidrološka posebnost Julijskih Alp so izviri rek na pobočju. Soča izvira iz plitvega brezna 31, -28, nastalega na n. v. 990 m med dvema navpičnima prelomoma v triasnem apnencu 90 m nad dnom doline Trente, nad planinskim domom pri izviru Soče 31, -28.    Povirje izvira ni točno znano. Sodeč po nizki celotni trdoti in temperaturi je precejšen dotok z neporaslega ovršja zalednega grebena med Travnikom in Prisojnikom. Mogoče priteka del vode tudi z višjega konca dolin severno od grebena. Na lego izvira vplivata bližnja prelomnica, ob kateri je preval Vršič, in dolomitni pas, ki malo vzhodneje prečka dolino Trente.    Nad Zapodnom so ostanki rudniških rovov, v katerih so izkopavali železovo rudo za domači plavž. Na jugovzhodnem pobočju Jalovca oz. južnem pobočju Velike Dnine je 805 m dolga Jama pri štolnu, ki so ji rove razširili pri iskanju mangana. 30 m više je 686 m dolga Jama nad rudnikom pri štolnu, ki se počasi dviguje v notranjost vzdolž špranje severne smeri. Na koncu nekoliko širšega vhodnega rova je 145 m globoko brezno, ki ga obdobno zalije voda. Glavni rov v nadaljevanju začetnega rova onstran brezna je ozek in v ožinah večkrat neprehoden, ker ga zalije potok Verša, 1995.    Tudi na Bovškem je po hribih ostalo precej kavern iz prve svetovne vojni. V njih nekateri iščejo ostanke orožja, biologi pa jamske živali. V nekaterih je najti že nekaj centimetrov dolge cevčice primer predora na desni strani Koritnice pri Klužah.    V krasu Krnskega pogorja kraški pojavi močno zaostajajo za kaninskim krasom, saj je tu podov in planot bistveno manj. Površja s površinskimi drobnimi skalnimi kraškimi oblikami je sicer precej, a so na prevladujočih golih pobočjih manj izrazite. Vrtače in konte so v glavnem na dnu suhih dolin, kjer je nekaj ledeniških kraških jezer. V najbolj znano in največje jezero, ki ima ime po Krnu Krnsko jezero, obdobno priteka hudournik s planine Na polju, kjer je krpa krednega fliša. Ker je 17 m globoko jezero v srednjem delu plitvejše, menimo, da je ledeniško in kraško nastala kotanja verjetno zrasla iz dveh uval. Obstaja tudi druga možnost, namreč, da je sredi večja morena. Jezersko dno je neprepustno zaradi vložkov dolomita v triasnih apnencih. Prekriva ga mulj, tako kot dna vseh nekoliko globljih visokogorskih jezer. Voda v gladini jezera odteka v skalnati ponor na SZ strani. 2 km zahodneje so češki jamarji okoli vzpetin Skutnika 2.074 m in Grive raziskali 19 brezen, od katerih so tri globlja od 200 m. Po nastanku jih delijo na starejša od votlin, ki so jih izdolble ledeniške vode, korozijska brezna in ozke meandrske rove z vodnimi tokovi Tasler, 1988. Dober kilometer proti SV je na dnu doline blizu planinskega doma pri Krnskih jezerih in pod goro V. Montura 1.958 m v enaki triasni kamnini in isti suhi dolini komaj 3 m globoko Dupeljsko jezero. 2,5 km V-JV od vrha Krna je 10 m globoko Jezero v Lužnici blizu konca suhe doline. Ta se začenja v apnencih v okolici Batognice 2.164 m, kjer so v času italijansko-avstrijske fronte med prvo svetovno vojno raztrelili globoke in dolge predore, tako da je zdaj tu več umetnih kavern kot naravnih jam. Skupna dolžina vseh kavern, skopanih zato, da bi razrušili nasprotnikove kaverne, je 500 m Simić, 1989. Če bi bila pretežno gruščnata jezerska kotanja v Lužnici suha, bi jo imenovali konta. Vodo zadržujejo na površju vložki ploščatega rdečkastega peščenjaka.    Slabe 3 km vzhodno od jezera je vhod v Pološko jamo. Odpira se nasproti planine Na prodih na n. v. 700 m na osojnem pobočju Osojnice okoli 300 m nad zgornjo dolino Tolminke. Jama, ki je odprta na spodnjem koncu, je tipična visokogorska jama brez kapnikov. Njene stene so večidel ostro robate, le mestoma, kjer teče obdobni potoček, zlizane. V spodnjem in v najvišjem delu ima dve etaži. Proti gornjemu koncu postajajo rovi vedno bolj strmi do subvertikalni. Izmerjenih rovov je skupno 10,8 km, višinska razlika med najnižjo in najvišjo točko pa 704 m Habič, 1968, 1971, 1972. Do odkritij globljih brezen za Pršivcem v Bohinju je Pološka jama veljala za najgloblje brezno v Sloveniji in takratni Jugoslaviji Kranjc, 1972. Zgornji vhod je blizu planine Lašča nedaleč od Vrha Lipnik 1.688 m, ki je J-JV od planine. Sodeč po višini je skozi jamo verjetno tekel odtok z lokalnega ledenika. Malo severneje je na vzhodnem pobočju grebena bovški potres l. 1998 sprožil velike skalne podore proti dolini Tolminke.    Ledenik je verjetno vdiral tudi v Zadlaško Dantejevo jamo 1.002, -41 nad Hudičevim mostom pri Tolminu. Zglajene stene navzdol vodečih rovov je domnevno zapustila Zadlaščica. Ponekod v njej so ostanki nekdanje zapolnitve z naplavino Slabe, Knez, 1999b. Ni dokazano, da bi se v njej mudil pesnik Dante Alighieri.    Od najvišjega grebena Bukovskih gora med Bohinjsko kotlino oz. Spodnjo Komno in dolino Zadlaščice se pri Tolminskem Kuku 2.085 m odleplja stranski greben Tolminskega Migovca 1.881 m, med obema grebenoma pa je zvegano, v ledenih dobah poledenelo skalnato površje, ki mu pravijo podi. Vrhnji triasni apnenec je čelno narinjen na neprepustne sedimente, v njihovi višini je vrsta izvirov na n. v. 1900 m. V vrhnjih 120 m apnenca je bilo že prej odkritih več stopnjastih brezen. Raziskave tolminskih jamarjev v letih 1972-2001 so odkrile, da jih večino povezuje razlommljena fosilna galerija, nastala prvotno kot posledica vodnega pretakanja, pod njo pa se odpira serija globljih brezen. Povezane rove imenujejo Sistem Migovec, ki je po prvih meritvah l. 2001 dolg 11,3 km. Med vhodom na n. v. 1.861 m in njegovim dnom je razlika 970 m. Izredno naporne raziskave v oddaljenem gorovju niso končane Fratnik, 2001. Doslej so pri njegovi raziskavi sodelovali jamarji iz več držav. Od nadaljnjih raziskav lahko pričakujemo osvetlitev nastajanja jame v apnencu na neprepustni podlagi ob pogojih pretakanja vode v višini vodne gladine, poznejši vadozni coni in delovanja ledeniške vode.        POSAVSKE JULIJSKE ALPE    Gorovje med Vrati, Trento, Tolminskim, Bačo, zgornjo Selško dolino, Deželo in začetno Zgornjesavsko dolino je najbolj planotasto v vseh Alpah. Na planotah, zlasti Komni in v dolini Triglavskih jezer, je več vrtač in kont kot drugje na slovenskem visokogorskem krasu. Žal prav tu najbolj zamirajo planine, ki so nekdaj bile v kontah in uvalah. Primer opuščene planine je tudi Ovčarija. Ena od večjih uval Fužinarskih planin Blato, Planina v Lazu je Planina pri jezeru ok. 1.435-460 m n. v., edina konta z jezerom. V slemenu podobnem pomolu s planinsko kočo je kvartarna plastovita peščena kreda. Ta je verjetno zatesnila dno jezera, tako da ima stalno vodno gladino. Voda odteka med skalami na obali. Kot v drugih visokih uvalah je tudi v tej izrazit temperaturni obrat. Kamenje, ki štrli v Fužinarskih planinah iz tal, ima gladko površino in to kaže na nekdanji pokrov prsti. Množijo se ugotovitve o deforestaciji Fužinarskih planin. Za več kot tisočletno planinsko pašništvo so skraja gozd požigali oglje za srednjeveške in novoveške fužine v Bohinjski kotlini so delali iz podrtega lesa, po možnosti trdega. Za 50 ton surovega železa so v 16. stol. porabili 5.000 m3 lesa. L. 1870 so morali samo za dve bohinjski fužini posekati več kot 40.000 m3 lesa Rejec Brancelj, Smrekar, 2002.    Od vseh planot so najvišji in najbolj goli Triglavski podi na n. v. 2.220-2.450 m. V jamskem katastru je tu zabeleženih 13 brezen do globine 70 m.    Triglavsko brezno 402, -274 se odpira na višini okoli 2.400 m, do kamor je do devetdesetih let 20. stol. segal spodnji rob Triglavskega ledenika. Ledene obloge sten in ledene sveče so l. 1961 zelo otežile prvi spust do dna, ki je odmeval v javnosti. Brezno je omogočalo študij jamskih procesov ob dotekanju ledeniške vode skozi špranje in rove s trdoto okoli 40 mglCaCO3. To je komaj polovična mineralizacija, ki jo lahko voda v odprtem sistemu na stiku z apnencem doseže z uravnovešenjem pritiska CO2 v zraku in vodi, torej brez posredovanja prsti. Po pretoku skozi apnenec do 1.220 m nižjega izvira pod Triglavsko steno na koncu doline Vrat se z uravnovešenjem s CO2 ta trdota poveča na okoli 73 mgCaCO3l. To se pravi, da na endokras odpade okoli polovica vse korozije in da je voda na izviru na n. v. 1.200 m še vedno agresivna in sposobna korozije. Podobno je z odtekajočo snežnico. Triglavsko brezno je bilo ob prvi raziskavi v končni dvorani zapolnjeno z ledom, jašek v ledenem čepu pa z leti menja globino Gams, 1962a, 1962d, 1997b. Odkar se je ledenik umaknil od vznožja griča Glave, kjer se odpirajo trije vhodi v Triglavsko brezno, se razmere v njem, kadar je dalj časa odprto za zimsko ohlajevanje, spreminjajo. Ob jamarskem spustu 5. novembra 1994 na dno glavne dvorane so našli le še dve manjši luknji, celotna globina brezna pa se je zmanjšala za več deset metrov Aljančič, Papler, 1995.    Od jam je v bližini Triglavskega doma na Kredarici ogleda vredna Ivačičeva jama. Ima eno samo dvoranico, ki se odpira v steni pod domom. Ker ima dvojno ustje, se pozimi na dnu nabere ledena plošča. Jama ima ime po nekdanjem meteorološkem opazovalcu v domu.    V poglavju o kraških poljih sta omenjeni Velo in Malo polje. To sta kotanji na n. v. okoli 1.600 m, kjer pridobi voda z višjih skalnatih vzpetin med pretokom skozi pokriti kras precej trdote, se pravi, da dodatno korodira. Velo polje, ki je na začetku grape, omogoča ugotavljanje procesov, s katerimi so v snežni klimi v pleistocenu nastala mnoga danes nižja kraška polja Dinarskega krasa Gams, 1964b.    V gorovju med Vojami in Dolino triglavskih jezer je grebenasto-dolasti relief že dolgo brez površinsko tekočih voda. Kljub temu so fazo vodoravnega rečnega odtoka ugotovili v jami pod Debelim vrhom 684, -410, 2.390 m n. v., severno od Ogradov nad Planino v Lazu, kjer prevladujejo zgornjetriasni apnenci. V zgornjem razsežnem poševnem Južekovem rovu so sledovi pretoka, nastali v prežeti coni. Na njegovem dnu se odpira stopničasto brezno, globoko 410 m, ki je mlajše, nastalo v vadozni coni, a je v njem še ostanek rdeče zemlje, domnevno nastale v toplejši klimi. Dolžina rovov je 689 m. Pod Debelim vrhom je 26 jam z globino do 70 m. Med Debelim vrhom in Hribaricami je na dokaj golem krasu in razpokanem apnencu zelo velika gostota jam, na kvadratnem kilometru je v jamskem katastru registranih 32 speleoloških objektov Brenčič, Lajovic, Perpar, 1996.    Velika gostota brezen je tudi na osojnem pobočju v skladovitem dachsteinskem apnencu med Pršivcem 1.761 m, severno od Bohinjskega jezera in planino Viševnik. Tudi tu je domnevno ponikal potok z ledenika na severovzhodni strani strmega Pršivca, ki za dobrih 300 m presega višino wrmske snežne meje. Med globljimi brezni je stopničasta Majska jama z globino 480 m. Njen vhod je pri planini Viševnik na n. v. 1.705 m.    Raziskovanje najbolj znanega tamkajšnjega Brezna pod gamsovo glavico 600, -817 v šestdesetih in sedemdesetih letih je bilo prelomno za zgodovino slovenskega jamarstva, saj so z njim povečali globino najglobljega slovenskega brezna za več sto metrov. Po vpeljavi vrvne tehnike so v letih 1969 do 1972 dosegli globino 444 m, kjer je rahlo nagnjen Triglavski rov, ki se razširi v 8-10 m široko in ok. 10 m visoko cesto. Okoli tega brezna je več drugih stopničastih visokogorskih brezen, od katerih pa je bilo v globini mogoče povezati le dve. Sistem nosi zato ime Brezno pri gamsovi glavici - Botrova jama, z vhodom na n. v. 1.610 m. Rovi z dolžino 6 km dosežejo globino 817 m. Temperatura je poleti med 1 in 3C in proti dnu narašča, pozimi je brezno poledenelo do globine 120 m Andrijevič, Malečkar, 1978.    Z zahodnega grebena Pršivca voda odteka tudi v jamo za izvirom Savice 550, -25, ki ob suši priteka na n. v. 836 m. Ker je voda v jami za slapom bistra, je pritegovala potapljače, ki so prodirali vedno globlje vanjo in končno po več letih uspešnih potapljaških akcij preplavali skoraj 300 m dolg sifon, kar je bilo l. 1995 najdlje v Sloveniji Mlinar, 1995. Ob nizki vodi izvira Savica samo iz nižje razpoke in pada 25 m globoko v slapu. To je Mala Savica, ki priteka skozi podorno kamenje, ob visoki vodi z deročim tokom. Potapljači so za spodmolom preplavali 95 m dolg sifon.    Voda iz brezen pod Pršivcem teče tudi v jamo Govic 442, -208, ki se odpira na n. v. 558 na pobočju na severni strani Bohinjskega jezera 30 m nad njegovo gladino. Ob zelo visoki vodi z bobnenjem bruha iz jamskega vhoda voda in se preliva po pobočnem melišču v jezero. Za razmeroma majhnim vhodom se niže v jami odpre dvorana s skalnimi bloki na dnu, konča pa se s sifonskim jezerom z običajno gladino 105 m pod vhodom. Trdota vode je 6-9N in približno toliko znaša tudi njena temperatura Lajovic, 198182. Potapljači so se v Govicu spustili do n. v. 499 m, tj. 27 m pod gladino Bohinjskega jezera 525,5 m, Praprotnik, Prestor, 1986. Voda iz Govica je le ena od mnogih, ki v boku jezerske kotanje prispevajo polovico vsega pretoka jezernice, merjene na vodomerni postaji pri Sv. Janezu. Preostala polovica priteče iz Savice ali z obalnega grušča. Lego jame Govic tik za kotanjo Bohinjskega jezera je mogoče razložiti z mladim ugrezanjem bohinjske kotline ali njenim zaostajanjem za dvigom goratega oboda s Pršivcem vred.    Med Prehodavci in južnim robom Komne je med 2.000 in 1.300 m n. v. v Dolini triglavskih jezer 18 km dolg pas pretežno planotastega ledeniškega krasa. Med Prehodavci in Komarčo je zgrajen iz triasnega dachsteinskega apnenca z vložki dolomitnih plasti. Poglavitna površinska kraška oblika so tu glaciokraška jezera. Njihove kotanje so v srednjem delu na stiku z rdečkastimi gomoljastimi in mikritnimi apnenci, ki razpadajo v ploščice in ta grušč ovira ponikanje jezerske vode v tla. Na te sklade je narinjen starejši triasni apnenec, ki gradi stensko pobočje na vzhodni strani doline. Kjer se v jezero ne posipa grušč s stene, so kotanje globoke le nekaj metrov Rjava mlaka, Zeleno jezero in v njih gladina in obseg stoječe vode zelo nihata. Kjer pa se po melišču posipa v jezero sneg in ne priteka površinska voda, je jezero globlje. Taka so Jezero pod Vršacem, ki se podzemeljsko odteka proti Soči, Jezero v Ledvici, 5. in 6. triglavsko jezero in Črno jezero. Ponori v skalnatem bregu nad dnom jezera so bili ugotovljeni v Jezeru v Ledvici in v obeh kotanjah Dvojnega jezera. Neznana sta deleža, ki sta ju k nastanku kotanj prispevala glacialna erozija in korozija Gams, 1962e. Suhih kotanj tipa vrtače, dola in dolaste uvale je v Dolini triglavskih jezer precej več kot jezerskih in v nekaterih se spomladi zadržuje voda.    Na Komni je precej globokih vrtač in nekaj udornic, do 109 m globokih jam pa je v jamarskem katastru registriranih le 24.    Tudi za 4 km dolgo in 2 km široko ter 44,5 m globoko Bohinjsko jezero navaja literatura, da je nastalo z zajezitvijo za moreno, ki je ohranjena na vzhodni strani in izvira iz časa bhlskega oz. bohinjskega umikalnega stadija Melik, 1954, 178. V Ribčevem Lazu teče jezernica na n. v. ok. 523 m po pasu neprepustne oligocenske breče, ki leži več kot 40 m višje od mulja na dnu Bohinjskega jezera. Ni pojasnjeno, zakaj naj bi ledenik poglobil tako globoko kotanjo v bolj odpornih triasnih apnencih in ne v manj odpornih oligocenskih brečah. Zato je bolj verjetno, da je kotanja pretežno tektonska ugreznina. Če bi bilo dno prepustno, bi bilo kraško polje. Preseneča, da na visokem gorskem obodu razen pod Pršivcem navkljub obilnim padavinam, v Bukovskih gorah do 3,5 m, ni globljih obpobočnih brezen. Zaradi padavin so na Komni vrtače nadpovprečno globoke, jam pa je le 24.    Med redkimi brezni v razvodnem gorovju med Bohinjem in dolino Bače je na Tolminskem Migovcu 970 m globoko brezno. Pri njegovem raziskovanju so sodelovali češki jamarji.    Na planoti Jelovica je wrmska ledeniška akumulacija prekrila vhod v marsikatero brezno, nastalo ob ponorih ledeniške vode. V sedemdesetih in osemdesetih letih raziskano 536 m globoko Brezno pri Leški planini leži na n. v. 1.140 m blizu planine Bovška ravan, nedaleč od pasu triasnih vulkanskih kamnin in obenem blizu vrha wrmskega bohinjskega ledenika. Dotekanje agresivne vode z njih je v breznu zapustilo prodnike. Pod začetnimi korozijskimi rovi je niz podornih dvoran, med njimi je največja Biserna dvorana. V najnižjih delih je v votlinah vedno več naplavin, čeprav je dno pri ok. 600 m n. v. vsaj še sto metrov nad dnom doline Save Bohinjke.    Visoko v pobočju nad dolino Save Bohinjke se na n. v. 1.000 m nad Bohinjsko Belo v pobočju Jelovice pod Babjim zobom, pod nižjo steno in na vrhu dolgega melišča, odpira nekdaj bolj znana turistična Jama pod Babjim zobom. 280 m dolga jama je večidel izvotljena v triasnem apnencu in na koncu v stari sigi, ki pa danes drugod v jami le malenkostno raste ali jo na vhodu zaradi vdorov mraza prenicajoča voda celo razdira. Nastala je v času, ko je bila v njeni višini še erozijska baza, po vsej verjetnosti v višini bohinjskega ledenika. Pred kratkim so blizu konca jame odkrili večje brezno. Posebnost so kot pest veliki skalenoedrični kristali kalcita - kopuče, stari 40.335 let Franke, 1971 nastali so v času, ko je bila jama do vrha zapolnjena z vodo. Podobne kristale najdemo tudi v Kristalni jami nad vasjo Kupljenik Gams, 196263. Dober kilometer od jame pod Babjim zobom je pas triasnih vulkanskih kamnin, od koder je lahko v jamo podzemeljsko pritekala voda.    Znaten del vode z Jelovice odteka v izvir Krope nad vasjo Kropa. Nad izvirom se pobočje planote polkrožno odmakne, o njegovi strmini in skladih pa priča domače ime Zidana skala. Ob nizki vodi priteka potok z gruščnatega melišča, ki pokriva pobočje, ob visoki vodi pa tudi iz višje manjše jame, v kateri so potapljači prodrli več deset metrov globoko. Okolica je torej precej drugačna kot pri belokranjski Krupi ali Kropi pri kraju Bočna, čeprav so imena izvirov enaka. Iztekanje jeloviške vode v Kroparico je pogojeno s stikom apnenca in neprepustnega ploščatega apnenca z rožencem. Severno od Krope pa je med obema še ozek pas magmatskih kamnin.    Tako kot Triglavsko se navzdol zvonasto razširja še marsikatero brezno na podih. Nastanek zvonastega profila si je mogoče razlagati tako, da skozi vhod obdobno vdira zunanji mraz, tako da snežniška ali ledeniška voda pod površjem občasno zmrzuje, in z agresivno vodo s površja, ki pride prvič v stik s karbonati pri oblivanju ledenega čepa na stiku s skalo. Tako je danes v Triglavskem breznu Gams, 1962a. Verjetno je tako nastalo tudi brezno pri Medvedovi konti 136, -42 na Pokljuki. Pri dnu se razširi v dvorano z dolžino 152 m in širino 142 m, visoka pa je 57 m Kunaver, 1961b. Do Medvedove konte je segal pobočni ledenik z Lipanjskega vrha 1.965 m v smeri pobočne doline mimo planine Lipanca. Sicer pa je jam in brezen pa tudi vrtač na Pokljuki malo, ker so znaten del krasa prekrile odkladnine na boku bohinjskega ledenika. Ponekod so v njih sveži udori.    Na planoti Mežaklja nad Jesenicami je na n. v. 1.130 m znana kratka Snežna jama, v kateri se sneg zadržuje večino leta. Nekoč je bila znana tudi Šimnova jama v Gorjah, imenovana tudi Gorjanska jama, ki so ji l. 1937 zaradi močnega prepiha razširili vhod in jo raziskali gorjanski jamarji oz. člani jamarske sekcije Planinskega društva Gorje. Potem ko so vgradili lesene lestve, so v jamo do zadnje vojne vodili obiskovalce iz široke okolice. Po svoje je torej ena od starejših turističnih jam na Slovenskem in med njimi edina v obliki brezna. Brezno se odpira na pobočju Mežaklje nad dolino Radovne blizu vasi Krnica. Prodniki in mivka v njem dokazujejo, da je tod ponirala voda z radovinskega ledenika Jamnik, 1988. Jama je torej starejša od zadnjega ledenika. Iz sten apnenca štrlijo kot pest debeli roženci, ki dokazujejo korozijsko razširjanje rova.    V Julijskih Alpah zahodno od Trente in Vrat so strmi, visoki in ozki grebeni, zgrajeni iz triasnih apnencev in dolomitov, ki se dvigujejo nad ledeniško preoblikovanimi dolinami. Tak relief ni ugoden za nastanek planot, kraških kotanj in jam. Neugoden je tudi triasni dolomit, ki zavzema precej ozemlja. Po imenu so planotasti le Kriški podi, toda še ti so le pol kilometra široki in dober kilometer dolgi. Zgornji jezeri sta nastali v vrtači, ki ji je odtok zavrl ledeniški drobir. V zgornjem delu pod Križem 2.410 m je ledeniška kraška uvala z Zgornjim Kriškim jezerom. Ob zelo visoki vodi se jezernica preliva proti globoki kotanji, v kateri je pod Pogačnikovim domom Srednje Kriško jezero. Ob spomladanskem taljenju snega njegova gladina močno naraste. Spodnje Kriško jezero pod Šplevto 2.223 m je plitvejše. Leži na polici, na kateri jezernica občasna tudi ponikne. Na Kriških podih je registriranih 46 jam, predvsem brezen. Goste so v pobočju okoli Zgornjega jezera, najgloblja, v katero odteka tudi jezerska voda, ima globino 220 m.    Tako kot Boka priteče na stiku apnenca z dolomitno talnino na dan tudi Sava v prvem izviru, to je Nadiži v Tamarju na koncu doline Planice. Vhod ni prehoden.    Že stare vodne bilance so nakazovale, da ima Tolminka z Zadlaščico preveč vode glede na porečje tostran razvodnega grebena. Po novejši študiji Pristov, 1998, str. 58 odteče v Tolminko za 16  preveč vode. Razmerje med povprečnim in najnižjim pretokom na Tolminki je 1  18, pri Savi Bohinjki Sv. Janez pa 1  22. Vzrok za odstopanje podzemeljske razvodnice od orografske med zgornjo Savo in Sočo je nižja nadmorska višina izvirov Soče in Tolminke od izvira Save na nasprotni strani razvodnega grebena. Zaradi mlade tektonike so globoki prevodniki še nerazviti. Hitro dvigovanje Alp se v Julijskih Alpah kaže tudi v izviru Peričnika. Konglomerat, iz katerega je terasa, še vedno zadržuje iztok vode iz Martuljkove gorske skupine visoko nad dnom doline Bistrice v Vratih.    Drobna površinska zanimivost v posavskih Julijskihp Alpah so grbinasti travniki. To so drobne, navadno do meter visoke kopice iz ledeniškega drobirja. Dolgotrajna diskusija o tem, kako so nastali, vodi v prepričanje, da jih je več vrst in da je njihov nastanek različen. Nekaj je ostankov izruvanih dreves, ki s koreninami dvignejo v zrak kamenje, ki se po odmrtju korenin sesuje na kup. Med glavnimi dejavniki za nastanek pa je lokalno pospešena korozija drobnejšega gradiva okoli enega ali več debelejših kamnov, v katerih je korozija manjša Cvetek, 1971. Slednji se zato sčasoma dvignejo nad okolico. Ker so kupčki najopaznejši na travniških površinah, jih tudi v tujini imenujejo travniške grbine. Grbinasti travniki so pogost pojav na Pokljuki in v bohinjskih gorah ter na Mežaklji. Prištevamo jih lahko k ledeniško kraškim pojavom, saj jih je večina na ledeniškem drobirju.        KRAS KAMNIŠKO-SAVINJSKIH ALP IN KARAVANK    Kamniško-Savinjske Alpe so okoli 300 m nižje od Julijcev in sprejemajo okoli tisoč mm manj letnih padavin. Zato in zaradi manjše oblačnosti je bila snežna meja v zadnji glacialni dobi za okoli dvesto metrov višja, med 1.450 in 1.600 m. Apnenci zavzemajo slabi dve tretjini površine in dolomiti eno šestino. Če upoštevamo še majhen delež visokogorskih planot, je razumljivo, da je drobnih skalnatih korozijskih oblik nad gozdno mejo manj.    Čeprav karbonatni masiv Raduhe 2.062 m na treh straneh obdajajo neprepustni skladi, kar je značilnost apneniških gora v sosednjih Karavankah, ga geologi uvrščajo med Kamniško-Savinjske Alpe. Ker je gozdna meja visoka, je skalnatega krasa malo. Od jam je bolj kot brezno Snežnica Ledenica, ki je blizu planinske koče na Loki, znana Snežna jama 930, -75 pod planino Arta. Odpira se z udornico na n. v. 1.500 m v gozdnatem pobočju. Udornico, ki je majhno mrazišče s slabo razvito vegetacijsko inverzijo, pozimi zamete sneg, in ko proti poletju skopni, se odpre vhodno brezno. Kovinske stopnice vodijo do 20 m nižje Ledene dvorane, kjer je gruščnato dno občasno zalito z vodo ali prekrito z ledom. Tu sta tudi zadnja leta vedno večja ledena stebra. Zračna temperatura v nadaljnji jami se poleti le malo dvigne nad ledišče, do 3 ali 4C. Kljub temu je v rovu precej sigovih tvorb, zlasti sigovih kop in kapniških stebrov. Vendar s stropa kapljajoča voda zdaj odlaga sigo samo na redkih mestih, saj je karbonatna trdota vode le med 8 in 9N. Velike gmote rdečkastih ali sivih sigovih kop in kapnikov niso v skladu s sedanjimi temperaturnimi razmerami na tej višini. Če bi bile sige predkvartarne, bi jih verjetno razkrojila snežnica ali odtok z ledenika, ki je občasno verjetno segal po pobočju prav do tod Meze, 1996. Ali je bil strop zaradi permafrosta neprepusten Ponekod se je siga na strmih sigovih kopah v velikih ploščah posula, nemalo je tudi podrtih velikih kapnikov. Nekaj kapnikov je sveže belih zaradi odlaganja jamskega gorskega mleka, to je mehke sige, ki pa postane trda, če je dalj časa suha. Ponekod prinaša voda rjave delce, zato je siga iz rjavih in svetlejših plasti. Pri dvakratnem merjenju so v vodi našli sulfatno trdoto približno 150 mgl. Jamo je mogel izvotliti potok v času, ko so na jugovzhodnem pobočju apneniške Raduhe segali neprepustni sedimenti čez 1.500 m n. v. oziroma pred dvigom Raduhe 2.062 m do današnje višine. Poldrugi km SZ od jame je krpa oligocenskega glinovca z vložki tufa, ki so sklenjeni na nižjem pobočju Raduhe do n. v. 1.300 m. Velik del dna sestavljajo skale, odpadle s sten in stropa, tako da se je prvotnih erozijskih oblik ohranilo le malo. Jama razmeroma velikih razsežnosti se proti koncu ne dviga strmo, dno je ponekod kotanjasto zaradi vdora agresivne vode s površja. Upamo na skorajšnjo časovno določitev teh razvojnih faz s pomočjo novih metod datacije sige.    Ob poletnih vikendih vodijo planince v to speleološko zanimivo jamo, ki leži blizu panoramske ceste, člani jamarskega društva iz Prebolda. Ti so jamo tudi odkrili in uredili za obisk, ki se je hitro povečeval. Leta 2001 pa se je na jamskem vhodu na led udrla večja skala, tako da je dostop oviran.    Julijske in Kamniško-Savinjske Alpe so najbolj planotaste v vzhodnem delu. Največja planota v tem delu Kamniško-Savinjskih Alp je Dleskovška planota ali Veža. Ker višinski potencial za nastanek brezen med planoto 1.850 m in Podvolovjekom 550 m ni veliko manjši kot pri Julijcih, bi smeli tudi tu pričakovati globoka brezna. Vendar je več kot tisoč metrov globoko le brezno pod Moličko pečjo z imenom Ledena devica 3.827, -1.130. Zraščeno brezno je ohranilo v svojem nazivu imeni bližnjih brezen, ki se združita v končni dvorani z dnom v globini 1.130 m. Vhod obeh je na vzhodni strani pod grebenom med Moličko pečjo 2.029 m in Veliko Zelenico 2.114 m na spodnjem robu skalne police, s katere se površje hitreje prevesi proti dolini Savinje. Ni dvoma, da je na tej polici ležal večji ledenik in da je ledeniška voda odtekala tudi v bližnje Zadnikarjevo brezno. Brezni sta stopničasti in tipično visokogorski, nastali v zgornjetriasnih apnencih. Tudi brezno v Dolah je na vzhodni strani podnožja grebena med Tolstim vrhom 1.986 m in Desko, 1.970 m. Še zahodneje, na pobočju Vršičev 1.937 m, je Brezno pod gamsovo čeljustjo, s štirimi vhodi v apnencu. Na začetku je v apnencu vodni meander. Z globino 200 m sega brezno do talnine, ki jo predstavljajo neprepustni ladinijski črni ploščati skladi z roženci. Nad njimi je s podori nastala, tako kot mnogo kje drugje v taki legi, skoraj 100 m visoka, 70 m dolga in 40 m široka dvorana. Nekatere podorne skale so velike kot hiša in prevlečene z ledeno skorjo Urbanc, 1984, drugače pa je površinski kras Veže in Dleskovške planote značilen za površje nad gozdno mejo, s kontami in vrtačami, v nekaterih je občasno voda dalj časa v Vodotočniku, z redkimi lašti, kotliči in kraškimi jarki ter brezni. Brezen je 21 in so globoka do 46 m. Velika krnica za Kocbekovim planinskim domom na Korošici med Veliko Ojstrico 1.350 m, Malo Ojstrico 2.017 m in Luškim dedcem 2.023 m bi bila lepa okroglasta uvala, če kotlastega dna ne bi prekril in izravnal pobočni grušč.    Po obsegu zaostaja za Vežo planota Velike planine, ki pa je tudi nižja in večidel pokrita s prstjo, zlasti v južnem delu, na Mali planini, kjer so zaplate neprepustnih laporjev. Na robu te planotice je krajša Sandijeva jama in tik pod strmim robom Velike planine vrh Konjske doline Jama v Kofcah 1.016, -103. Slednja se poglablja visoko nad dolino Kamniške Bistrice pod strmim, delno prepadnim pobočjem iz triasnih apnencev. Svoj čas so njen vhod pastirji uporabljali kot zavetišče.    Najbolj znana v Kamniško-Savinjskih Alpah je Kamniška jama. Na n. v. 1.400 m se odpira nad dolino Kamniške Bele na vzhodni strani vrha Kamniški dedec 1.683 m. 1.600 m dolga in 226 m globoka jama se znižuje proti vzhodu. Posebnost jame so manjše aragonitne tvorbe, ki jih pripisujejo sulfatom. Na delu skalnih sten je črna obloga, v glavnem iz piruzita MnO2. Kot gorska jama s temperaturo okoli 5C ima malo kapnikov, stene so večinoma ostro robate. Na koncu jame zapira rov navpična stena, na kateri so prepoznavne tektonske drse. Vse kaže, da je tektonsko posedla skalna gmota prekinila nadaljevanje jame Urbanc, 1982. Skozi jamo je domnevno odtekala voda z ledenika v Repovem kotu, ki je pod Planjavo 2.394 m, proti manj poledeneli dolini Kamniške Bele. Kamniška jama sodi med večja odkritja kamniškega jamarskega društva. Njegovi člani v jamo pogosto vodijo planince in druge jamarje.    V Kamniških Alpah imamo tudi Ljubljansko jamo 1.120, -310. Leži v steni Kogla 2.100 m pod Skutinimi podi, kjer se odpira več brezen. V steni so tri jame. Prva na n. v. 1.900 m je 130 m globoka Borutova jama. Je sistem korozijskih zvonastih brezen in jamarji predvidevajo, da je zračno povezana z nižjo Ljubljansko jamo. Ta se odpira v steni na n. v. 1.790 m, to je približno v višini dna Borutove jame. Tretja, Moja jama, se odpira na n. v. 1.400 m in v njej so ljubljanski jamarji splezali 77 m visoko. Čeprav se odpira Moja jama samo navzgor, so stene krušljive zaradi zmrzali, saj vanjo priteka zelo hladen zrak iz višjih jam. Ljubljanska jama je sistem razvejenih, pretežno ozkih rovov ob lezikah in špranjah ter vmesnih nekoliko večjih votlin. Jamarji sklepajo, da so vse tri jame ostanek prvotno sklenjenih navpičnih vodnih pretokov s Skutinih ali Velikih podov, dokler manjkajočih delov ni odstranilo odmikanje stene, s čimer so se Veliki podi zožili. V spodnjem delu Ljubljanske jame, v Sulčevem rovu, je voda odlagala ilovice in mivko v času, ko je do teh višin segala piezometrična vodna gladina, podprta s tedanjim dnom doline Kamniške Bistrice Krivic, 1973. Sulčev rov naj bi torej nastajal, ko je bilo dno bližnje Kamniške Bistrice še na n. v. okoli 1.500 m, tj. petsto metrov više od današnjega. Sodeč po tem, naj bi rov nastajal v času nekje na prehodu pliocena v pleistocen. Upoštevati pa je treba tudi vpliv pleistocenskih ledenikov. Veliki podi Legarji so razmeroma visoki, med 1.700 in 2.080 m, in nad njimi se dvigajo do 2.500 m visoki vrhovi in grebeni. Ker so podi na njihovi južni strani, je v kras odtekalo precej ledeniško-snežniške vode. Odtod velika gostota brezen. Apnenec z roženci je podobno prevotljen kot pod Kaninskimi podi. Če v jamah, dosegljivih v Koglovi steni, ugotavljajo močne prepihe, ni nujno, da priteka zrak iz višjih jam. Sistem plitvih zvonastih brezen v Borutovi jami je mogel resnično nastati v času, ko so bili podi še širši, kar pa ni nujno tudi za Ljubljansko jamo, ki sega 270 m daleč v notranjost masiva. Dolžina njenih rovov 1.120 m je štirikrat večja od njene globine, zato je jamo verjetno izdolbla voda, ki je odtekala z ledenika na vrhu Malega hudega grabna. Roženčevi gomolji, ki molijo iz mnogih sten Sulčevega rova, pričajo, da je v njih agresivna voda večinoma stala in korodirala, saj bi jih deroča erodirala.    Te tri jame niso edine, ki se odpirajo v steni ali strmem pobočju nad dolino. Med drugimi je najbolj znana Mokriška jama, imenovana tudi Medvedja jama na Mokrici 35, -2. Odpira se zahodno od postaje velikoplaninske vzpenjače na Kopišču na n. v. 1.500 m blizu današnje gozdne meje vzhodno pod vrhom Košutne 1.974 m. V njej najdene koščene konice in kamniti artefakti pripadajo aurignacienski kulturi iz druge polovice srednjega wrma, torej paleolita. Nosilci aurignacienske kulture so bili neandertalci, ki so svoja kamnita ali koščena praskala, strgala, svedre, rezila, vbadala, sulične konice in nože zapustili med drugim tudi v Betalovem spodmolu, Ovčji jami, Roški špilji, Ciganskih jamah in Potočki zijalki.    Razmeroma precejšnje kraške površine nad gozdno mejo so še v Grintovcih in Kalškem grebenu. Razen v steni Kogla in Kamniške jame pa v Grintovcih ni znanih večjih jam. Vzrok je v krušljivih grintovih triasnih apnencih in malem obsegu podov. Ovršje Kalškega grebena je sicer nekoliko planotasto in tu je ponekod dokaj dobro razvit ledeniški kras z žlebiči, škrapljami, kotliči in vrtačami, a jam je malo. Nad Dolgo dolino, kjer je na vzhodnem delu morenskih nasipov večji kraški izvir, je severno od Vrh Korena 1.997 m na planotastem ovršju več slepih dolinic in dolov in na njihovem spodnjem koncu pod skalnatim zatrepom z gruščem zasuti ponori kot zapuščina ledenodobnega nivalnega in periglacialnega krasa.    Zanimiv kras v polkrogu obdaja južno prigorje Krvavca. Pod dolomitnim pobočjem se na polici na razdalji 6 km na n. v. 620-710 m zvrsti šest naselij, od Štefanje vasi na zahodu do Šenturške Gore na vzhodu. Polica je oziroma je bila domala vsa izrabljena za njive, travnike in pašnike. Poleg vrtač premore še suhe in majhne slepe dolinice. Trebljenje kamnov na njivah in redkeje na travnikih tudi tu ni bil neznano delo. Čeprav gozdnati breg pod spodnjim robom kraške terase ni premočrten in gladek, ne more biti dvoma, da je polica nastala v višini dna Ljubljanske kotline in da jo je za dobrih 200 m dvignila tektonika skupaj s preostalimi Kamniško-Savinjskimi Alpami. Le malo manj se je s polico vred dvignil izvir potoka Reke, ki je ostal na koncu doline severno od naselja Grad visoko nad dnom Kranjskega polja.    Razvodnica med Savinjo, Kamniško Bistrico in Kokro ter železnokapelsko Belo malo odstopa od orografske razvodnice. To so ugotovili s sledenjem po naročilu lastnikov planinskih koč, ki nekatere še nimajo čistilnih naprav za odpadne vode. Z Veže Dleskovške planote voda podzemeljsko odteka v Lučnico v Podvolovjeku, zlasti v zajetje pri Podpečniku, manj naravnost proti Savinji. Zaledje Pečovskega izvira nad Lučami sega vse do Korošice Novak, 199495. Z Velike in Male planine vode odtekajo večinoma v Lučnico, manj proti Kamniški Bistrici. Ker se tudi izpod Grintovcev najnižje vode pretakajo skozi stranske nižje drobne začetne prevodnike, včasih izvir Kamniške Bistrice pri Domu v Kamniški Bistrici malo pod 600 m n. v. presahne. Kamniška Bistrica je z zadenjsko erozijo segla najgloblje v apneniški masiv. Pod sotočjem s Kamniško Belo je dno doline iz neprepustnega oligocenskega konglomerata in laporja, niže tudi iz porfirita. Ko so ti še segali više, je vodni odtok z njih lahko izvotlil Mokriško jamo.    Izvire vode iz globokega krasa na koncu kočen na severni strani Kamniško-Savinjskih Alp zakrivajo debeli vršaji kvartarnega grušča in proda. Izviri visoko v gorah slap Čedca, izvir na Okrešlju, Korošica pa so posledica neprepustnih vložkov.    Od kraških izvirov je najbolj znan presihajoči studenec pod Iglo v soteski Savinje med Lučami in Robanovim kotom. Že leta ne presiha več in je večino časa suh. Tik ob njem je speljana avtomobilska cesta in tresenje tal, ki ga povzročajo kamioni, je najbrž prispevalo k presahnitvi. Pol kilometra naprej po cesti se na desni strani potoka odpira Erjavčeva jama, dva kilometra ob reki navzdol pa prav tako na desnem dolinskem pobočju Savinje Trbiška zijalka.    Na Solčavskem je pod Olševo, kjer je naselje Podolševa, pas permokarbonskih skrilavcev, na spodnjem robu police nad dolino Savinje pa anizijskih kistalastih dolomitov, ki se nad zahodnim delom doline nadaljujejo v zelo strmo pobočje, imenovano Peči. V dolomitih so ponornice, pritekajoče s skrilavcev, poglobile globoki brezni in zijalko. Zahodnejši Klemenškov pekel je globok 310 m. Ker je vhod na n. v. 1.168 m, njegovo dno še ne dosega dna savinjskega pritoka Jezera, ki je odtok iz Matkovega kota Naraglav, 1975. Vzhodneje je Golarjev ali Jamniški pekel 292, -316. Vhod v brezno pod vrhom Golarjeva peč na n. v. 1.170 m je potok prehodno zasul. Pod vhodnim breznom so v jami razkrite sive in rjave gline z meljem, prodom in peskom. Proti dnu v globini 263 m so skale vse bolj sprane. V jami sobivajo jamske in s površja prinesene živali. V zložnejših delih je tu, tako kot tudi v drugih peklih, precej blata, ki so ga nanesli potoki s skrilavega povirja Kranjc, Novak, 1977. SZ od Solčave se v strmem pobočju pod Hudo pečjo 1.322 m odpira Hribarska zijalka.    V 100 km dolgih visokih Karavankah je razmeroma precej apnenca in dolomita, okoli polovico, a sta visokogorska niza iz karbonatnih kamnin vzhodno od Ljubelja razdeljena s pasom neprepustnih kamnin t. i. objadranski šiv na severne in južne karbonatne Karavanke. Oba karbonatna niza, ki predstavljata najvišje grebene, prebijajo prečne doline, skozi katere odtekajo vode iz osrednjega pasu iz metamorfnih in magmatskih kamnin. Apneniške gore Žigmarica, Grlovec, Setiče, Obir, Peca, Uršlja gora so zato osamljene grude, v katerih so od kraških pojavov najbolj zastopani kraški izviri, le na redkih in majhnih vršnih planotastih uravnavah tudi vrtače in redka brezna.    V zahodnem delu, med dolinama Ziljice in Završnice, je karavanško gorovje enotno in široko 5-10 km. Zunanji karbonatni in nekarbonatni skladi se z obeh strani zbližujejo proti vrhu. Neprepustni zajezujejo vodo v notranjih prepustnih kamninah. Jezu ni le tam, kjer so se globoko poglobile prečne doline npr. Belca. Ob gradnji železniškega predora Hrušica-Podrožca pred prvo svetovno vojno in bližnjega avtocestnega predora po drugi svetovni vojni je vsakič, ko so prebili neprepustno oblogo, vdrla kraška voda. Tako je bilo tudi pri gradnji bohinjskega železniškega predora, ki poteka poševno na geološko strukturo Bohinjskih Bukovskih gora. V njih gradijo jez oligocenske kamnine v Bohinju, na drugi strani, v dolini Selške Sore, pa starejše neprepustne kamnine. Več o vodnih razmerah v teh predrtih grebenih je v poglavju o kraški hidrologiji.    Vzhodno od Završnice se Karavanke razširjajo in z njimi vred apneniško-dolomitni pasovi. Najjužnejši karbonatni pas na severni strani Ljubljanske kotline se razširja proti vzhodu in doseže največjo širino v Kamniško-Savinjskih Alpah. Te so bile združene s kamninsko enakimi Julijskimi Alpami do zmika ob tektonski prelomnici in nastanka Ljubljanske kotline. Vse do Jezerskega z izjemo Ljubelja je srednji apneniški pas, ki je obenem tudi savsko-dravski razvodni greben in sega do najbolj enakomernih višin v dolgi Košuti. Med južnim in osrednjim grebenom se širi pas paleozojskih neprepustnih kamnin, kjer so podolžne doline levih pritokov Tržiške Bistrice, na Jezerskem zgornje Kokre in v Zgornji Savinjski dolini v tufih Savinje. Vzhodno od Košute se srednji karbonatni pas zniža pod višino južnega in severnega in razpade v osamele gore Olševa. Severni karbonatni pas se širi in dviga proti vzhodu in v Peci 2.125 m preseže gozdno mejo, na ogelni Uršlji gori 1.698 m pa jo le še doseže. Med tem in srednjim karbonatnim pasom so neprepustne magmatske in paleozojske metamorfne kamnine.    Poleg prečnih dolin v karbonatnih nizih so Mošenik in pritoki Bele razrezali še osrednji nekarbonatni niz, zato v razrezanem visokogorskem fluviokrasu ni večjih globinskih vodnih žil in daljših jam. Daljše kot naravne so umetne jame, rovi, skopani za pridobivanje svinca in cinka. Številni, a na vhodu zamreženi so rovi v dolgem hrbtu Žingarice 1.989 m, kjer so v rudniku v Slovenjem Plajberku pridobivali svinčevo-cinkovo rudo. Na severni strani hrbta je pod Orajnco Ajdovska jama, na vzhodni strani Jedvovce Kačja jama, nastala ob prelomnici na Macnu, nad Borovljami pa na n. v. okoli 1.000 m Ledena jama.    Na vrhu Pece je med Kordeževo glavo 2.125 m in Končnikovim vrhom ostanek planotice z nekaj vrtačami in zametkom suhe doline. V redkih kotanjah so imeli Toplani kale za napajanje drobnice. V Topli teče iz opuščenega rudniškega rova nad Fajmutom kraška voda, ki je prej pritekala niže v jarku. Njena stalna temperatura okoli 7C preprečuje, da bi potok pozimi zamrznil. Od tod ime rečice in doline Topla.    Peca premore malo naravnih jam. Na njenem južnem pobočju se odpira 40 m dolga jama Korančevka, v kateri je precej gorskega mleka. Na Mali Peci so pred stoletji iskali in izkopavali rudo v številnih plitvih jaških. Nedaleč od Doma na Mali Peci 1.665 m je tako nastala Matjaževa jama. V njej je na koncu dobrih 10 m dolgega rova kip kralja Matjaža, ki sedi za mizo. Pripovedka o ljudskem junaku, ki se je po porazu zatekel v votlo goro v Nemčiji so znani vojskovodje z drugačnimi imeni, je bila namreč razširjena tudi na Slovenskem.    V 800 km dolgih rudniških rovih v razponu tisoč metrov, najgloblji so po opustitvi rudnika potopljeni pod gladino Meže, so pod Peco le redko kje sigove tvorbe, čeprav je mreža prelomov gosta. Po zaprtju mežiškega rudnika so rudarji v turistične namene opremili nekdanji izvozni rov, skozi katerega zdaj vozijo obiskovalce v vagončkih. Turistični ogled se začenja na robu Mežice v Poleni in se končuje v dvorani na stiku več etažnih rovov in dvoran, kjer je razstavljena tehnična oprema za transport rude in rudarska oprema. Skupna dolžina rovov, ki jih turist lahko obišče, je 3,5 km. Poleg turističnega Antonovega rova v opuščenem rudniku živega srebra v Idriji imamo v Sloveniji z Mežico vred dve rudniški turistični jami, v katerih spoznavamo življenje rudarjev, njihovo tehnično opremo in tudi kraško podzemlje.    Arheološko je od jam v Karavankah najbolj znana paleolitska postaja Potočka zijalka 108, -22, ki sta jo raziskovala prof. S. Brodar 1960 in S. in M. Brodar 1983. Več o njej je pri opisu paleolitskih jam. Preseneča najdba silikatnih drobnih prodnikov, v katerih so našli fosile, značilne za miocen. Po mnenju arheologa Mitje Brodarja 1983 so te sedimente praljudje lahko prinesli le iz Podjune. Motiv za tako nenavadno prenašanje ni znan. Verjetneje je, da so prode odložile vode, ki so izdolble jamo v času, ko so bili neprepustni sedimenti v okolici veliko višji, a so jih pozneje odnesle tekoče vode. Prodniki podobne, miocenske starosti so pogosti v severnem podnožju Karavank, tudi Pece, na razvodju med Pako in Mislinjo se v njih dviga relief do 900 m n. v., zastopani so tudi v vzhodnem delu Velenjske kotline. Verjetno so bili v času nastanka zijalke tudi v južnem podnožju Olševe. Sklenjeni pas neprepustnih permokarbonskih peščenjakov, v katerih so vložki konglomerata, sega v kraju Podolševa po pobočju Olševe do nekaj sto metrov nižje jame. Olševa z jamo vred je bila v paleolitu še malo nižja in širša, jama pa daljša. Karavanke so domnevno med najmlajšimi členi visokogorstva v Sloveniji Gams, 1998č, zato vzdrži razlaga, da je Potočka zijalka nastala podobno kot Snežna jama na Raduhi in Mokriška jama. Pod vrhom Olševe je med domačini bolj znana Kapežnica 10, -1, ki je ravno dovolj velika, da so lahko nekoč v njej pastirji in ovce našli zavetje pred slabim vremenom. Niže je Macesnikova zijalka.    Onstran državne meje v avstrijskem delu Karavank se je septembra 1979 na posestvu kmeta Kneza v naselju Lobnik pri Železni Kapli na Tavčmanovih ledinah odprlo okoli 100 m globoko brezno. Znaten del od okoli 300 registriranih jam na avstrijskem Koroškem je v Karavankah. Med najglobljimi je l. 1969 odkrito 320 m globoko brezno pod Staro goro na Obirju.    Nekdanje rudniške rove so opremili za turizem tudi v Obirskih kapniških jamah. Rudarji cinkovo-svinčene rude v Obirju so l. 1870 na vzhodnem pobočju gore Ojstrc, 2.139 m pri planini Šafnarici naleteli na več zakapanih votlin. Društvo Obirskih kapniških jam, ki so ga v osemdesetih letih prejšnjega stoletja ustanovili domačini iz Železne Kaplje, je z deželno pomočjo opremilo jame in jih junija 1991 slavnostno odprlo za obiskovalce. Dostop do jam na n. v. 1.080 m je iz doline železnokapelske Bele po cesti, ki se od dolinske odcepi nedaleč od Rebrce Rechberg in poteka po Kunetovem grabnu. Pred jamo stoji turistični dom. Slaba polovica turističnih poti po 1,3 km dolgi jami je speljana po rudniških rovih, preostale je izvotlila voda, ki je domnevno pritekla z vložkov neprepustnih plasti, ki še zdaj napajajo nekaj potokov. V razmeroma majhnih naravnih rovih so zelo bogati in barviti drobni kapniki, zavese in stenske sige, med njimi so tudi ekscentrične tvorbe. Turistična opremljenost jame je zgledna. V končni dvorani projecirajo na veliko platno kraške znamenitosti te in sosednjih jam, tudi slovenskih. Obirska in Grebinjska jama sta popestrili turistično ponudbo Celovške kotline, kjer prevladujeta poleti jezerski in pozimi smučarski turizem Gams, 1991.    Druga naravna turistična objekta na Koroškem sta zaradi korozije apnenca le posredno povezana s krasom. V širšem smislu se uvrščata k rečnim koritom, omenili smo jih, ko smo govorili o Posočju, tako kot tudi Blejski vintgar. Prvi tak koroški turistični objekt je soteska Čepa, ki je v srednjem delu doline Borovnice pod cesto Ljubelj-Borovlje. Njen zgornji konec je blizu naselja Sopotnica pri izlivu pritoka Žabnice, ki teče iz nekdaj ledeniške doline Poden Bodental oz. od Slovenjega Plajberka. Pred izlivom v Borovnico pada v slapu. Tu je zgornji dostop v Čepo. Spodnji konec turistične poti oziroma njen začetek je dober kilometer niže ob cesti pri parkirišču. Soteska je ponekod podobna Blejskemu vintgarju, v apnencu jo je izdolbla Borovnica. Ponekod s stopnicami opremljena pot po skalnatem pobočju in zložnejša po dnu doline je vsestransko naravoslovno zanimiva.    Druga koroška turistična znamenitost je soteska Kortskega potoka, ki se na Obirskem zahodno od Železne Kaple izliva v potok Obir. Ta pritok Bele priteka izpod domačije Korte Trögern z neprepustnih peščenjakov. V dolomitu je poglobil dolino s slikovitimi strmimi pobočji in tako širokim dnom, da so lahko zgradili cesto, ki jo smejo v turistični sezoni uporabljati le pešci.    Dobrač, markantna gora nad sotočjem Drave in Zilje, je zgrajen podobno kot Peca pretežno iz ladinskega, wettersteinskega apnenca. Na njegovem planotastem vrhu je nekaj vrtač. Izpod Dobrača pritekajo Beljaške toplice 28C. Pri gradnji ceste na goro so morali upoštevati vrsto gradbenih ukrepov, da promet ob morebitnih nesrečah cistern z gorivom ne bi onesnažil vode toplic. V območju Dobrača je znanih okoli 90 jam. Na pobočju je Taborska jama Taborloch, ki se prevesi v brezno. V njem so tako kot v Šimnovi jami pri Borjah ostanki moren pleistocenskega ledenika.    
Osameli kras in fluviokras drugje po Sloveniji    V tem poglavju kraških pojavov ne bomo več povezovali z opisom vse regije, saj nastopa kras samo v večjih ali manjših otokih sredi nekraškega sveta. Omejili se bomo na omembo bolj znanih kraških pojavov, zlasti jam, ki kot redek tukajšnji pojav zbujajo posebno zanimanje ljudi. Med njimi je nadpovprečno veliko arheološko pomembnih jam.    V Predalpskem hribovju zavzema apnenec okoli sedmino površja in dolomit petino. Ker pa so karbonatne kamnine v otokih med nekrasom in navadno predstavljajo vzpetine s sredotežnim odtokom na vse strani, ni večjih ponornic in jam, pa tudi ne večjih planot. Večina površja v karbonatni kamnini je fluviokraška. Manjši izviri so pogosto edini kazalniki krasa.    Na Cerkljanskem je najbolj znana Ravenska jama 352, -21 v vasi Gorenje Ravne na n. v. 703 m. Je v triasnem apnencu, ki ga obdajajo druge kamnine, tudi vulkanske. Vodam teh kamnin pripisujejo nastanek redkih aragonitnih tvorb, po katerih slovi jama. Zmes kalcita in aragonita tvori na stenah in stropu skorjo, snežno beli aragonit pa ustvarja poleg navadnih kapnikov tudi igličaste kristale ježke in heliktite. Prenikajoča voda je bogata z magnezijem. Prav zato naj bi nastajal aragonit. Če sta v jamski kapnici magnezij in kalcij v razmerju pod 1  1,5, izstopa kalcit, pri razmerju 1  3 magnezijev kalcit in pri večjem razmerju aragonit. Sigotvorna voda ima precej sulfata Placer et al., 1989, temu pa smo pripisali lehnjakotvornost na več mestih. Jamo so v kamnolomu odkrili domačini že veliko prej, a je lastnik v bojazni, da bi toča uničila žito, zaprl vhod. Ponovno so jo odprli po zadnji svetovni vojni. Jama sodi med naravne spomenike in obisk v njej je omejen. Ker lastnik zemljišča ne dovoli prehoda do jame, so obiski l. 2000 domala zamrli.    Ob reki Sovri je speleološko in arheološko zanimiva jama Matjaževe kamre. Odpira se v soteski pod Rovtami pod zaselkom Sopot, v steni 20 m nad reko. Ime kamre izhaja od večje razvejene začetne votline, ki se odpira navzven z več odprtinami. Ker skozi odprtine prodira zmrzal, s sten odpada grušč, vendar kamni kljub krušenju ohranjajo gladko površino. Za kamrami se navzdol odcepljajo večidel manjši rovi, v katerih niše, vdolbine in kupole kažejo na delovanje tekoče vode. Ta je zapustila sled tudi v prodnikih, prilepljenih na steno. Arheologi so pri odkopavanju naleteli nanje tudi pod gruščem. Toplejše ozke rove v zadnjem delu jame vse leto pokrivata siga in jamsko mleko, iz katerega so masivni kapniki in kope. Sovra ob poplavah še vedno teče skozi najnižje neznane rove, ki predstavljajo zametek nove etaže. Jama je nastala v trajno prežeti coni, suha pa je postala ob poglobitvi površinske Sovre. Arheologi so v jami našli kosti jamskega medveda, bizona, volka, jelena, dve kurišči in kamnito orodje iz stare kamene dobe, tj. iz časa pred ok. 70.000 leti, in mlajše, pred 20.000 leti, vmesni čas pa je neznan Mihevc, 1989. Podobnih jam v bregu nad sedanjo strugo potoka je v Predalpskem hribovju več, vendar so dobro arheološko datirane le Matjaževe kamre.    Nad povirjem Sovre so pri Sv. Treh kraljih v 30. letih 20. stol. naleteli pri gradnji t. i. Rupnikove obrambne črte tik pod vrhom Rovt na 962 m dolgo in 77 m globoko jamo z vhodom na n. v. 812 m. Večina rovov je nastala v prežeti coni ob prelomih, v vadozni coni, ko so tekli potoki navzdol, pa le nekaj mlajših. Ker so v jami, izvotljeni v triasnem dolomitu, nekarbonatni prodniki, sklepajo na alohtone potoke. Danes je vhod v jamo skozi umeten predor. V njej je malo sige, večinoma v obliki aragonitnih iglic, cevčic in stalaktitov, ki pa so jih delno poškodovali graditelji utrdb Mihevc, 1991c.    Za idrijsko ozemlje se uporabljata imeni Idrijske planote in Idrijsko hribovje. Prvo ime je upravičeno, če k ozemlju prištejemo tudi planote Črnega vrha, Zadloga, Idrijskega Loga, Ledin in Vrsnika. Te planote smo si ogledali že v delu, kjer je govor o Trnovskem gozdu, zato se tu omejujemo na hriboviti del vzhodno od Idrijce, ki ima slemena na podobnih višinah, a so vmes v dolomitu in neprepustnih sedimentih globoke grape. Prehodnega značaja so Ledine, planotica med Spodnjo Idrijo in Žiremi, ki je zgrajena iz triasnih skrilavcev, dolomita, lapornatega in oolitnega apnenca, vendar je prepustnih karbonatov toliko, da je površje brez večjih potokov, z vrtačami, doli in zametki suhih dolin. Redki potočki se podzemeljsko raztekajo v več smeri. Pobočje proti Poljanščici sta razčlenila potoka Žirovnica in Osojnica. Podoben značaj ima južnejše površje med Zalo, Žirovnico in Medvedjim Brdom. Zanj je značilno ime naselja Dole.    Med dolino Poljanske Sore in Jelovico je malo otokov iz trdih karbonatnih kamenin. Povsem prevladuje fluvialni relief. Med jamami sta bolj znani majhni Veliki Lubniški Kevderc 315, -37 blizu Škofje Loke in Mali Kevderc pod Lubnikom. Nastali sta, ko je vanju poniral potok Zaplotnica, ki teče zdaj 90 m niže po dnu rečne doline, poglobljene v permske sedimente. V jamah je potok pustil sled v obliki proda. Veliki ali Lubniški in Mali Kevderc sta tudi arheološko pomembni jami Kuščer, 1959. Pozna se, da so se tu dolgotrajno zadrževali ljudje, zato je ostalo malo kapnikov. Bliže Škofji Loki, za Krancljem 475 m, je Marijino brezno 450, -58, ki je nastalo na stiku apnenca in konglomerata.    Vzhodno od Brebovnice je med dolino Poljanske Sore in Ljubljanskim barjem več apnenca in dolomita. Nad dolino Gradaščice ima hribovje celo ime po dolomitu Polhograjski dolomiti, ki gradi večinoma vzpetine. Relief je tudi v njih fluvialen, marsikje fluviokraški. Nekoliko širše in na vrhu zravnano je predvsem sleme med Korenom in Samotorco, kjer so redke vrtače in majhni kraški izviri.    Kras na dnu gorenjskega dela Ljubljanske kotline, v Deželi, je nastal v oligocenskih konglomeratih. Od kraških oblik je največ vrtač, pogoste so prav na vrhu terase med globoko dolino Save in Jelovico. Suha dolina se nadaljuje proti JV v rečno dolino Lipnice. Oligocenski konglomerat sestavlja večino pokrajine Kranjske Dobrave, predvsem med Brezjami in Preddvorom. Nižji deli, zlasti južno od Save in spodnje Kokre, so iz pleistocenske prodno-peščene naplavine. Med vodnima tokovoma Tržiško Bistrico in Parovnico je v oligocenskem konglomeratu najbolj znan Udin boršt. V ježi, s katero pada vegasto površje konglomeratne terase proti aluvialni ravnici ob Tržiški Bistrici, so iztoki kraške vode izvotlili več jam. Po njih imata ime vasi Zgornje in Spodnje Duplje. Severno od Zgornjih Dupelj je jama Dupulnek 306, -6 in nad njo na terasi Dacarjevo brezno 307, -19. Najdaljša vodna jama pri Spodnjih Dupljah je Arneževa jama 815, -13. Čeprav ob visokem stanju voda zalije njene rove, iz sten štrlijo prodniki iz nekarbonatnih kamnin. Padavinska voda pri prenikanju skozi debelo zakisano zemljo očitno prevzame precej ogljikovega dioksida in je agresivna do karbonatov. Vzhodno od Strahinja je na terasi tudi jama Velika Lebinca.    Ker kras v okolici Ljubljane meščani množično obiskujejo, si ga oglejmo podrobneje. Ozemlje ljubljanske občine zajema na zahodnem robu podutiški kras. To je nižji vzhodni konec krasa, ki sega proti vrhu Toškega čela 590 m. Zahodno od vrha in naselja z istim imenom je 1,5 km dolg Ravnik, ki je površinsko bolj razgiban kot ravniki na krasu Notranjske. Prej bi si zaslužil ime planotica, saj so goste vrtače nastale v svetlo sivem neplastovitem apnencu. V in JV od Toškega čela se pas lapornatega in oolitnega apnenca menjava z dolomitom in peščenim skrilavcem. V dolomitu in skrilavcih tečejo po dolinah potoki. Eden od njih doseže podutiški kras, ki je iz čistejših triasnih apnencev. V njih ponikne v slepi dolinici, imenovani Kucja dolina, zahodno od širokega hrbta, v katerega se zajeda opuščen podutiški kamnolom. Po opustitvi njiv so v dolinici zdaj samo še travniki. Njeno končno dno se jugovzhodno od ugrezajoče se vrtače dvigne za 1-2 m, tako da jo visoka voda doseže le še redko Gams, 1968.    Hrbet za opuščenim kamnolom prehaja proti severozahodu v nižjo teraso med omenjeno slepo dolinico na jugozahodu in dolino Glinščice na severovzhodu, po kateri ima ime naselje Glince. Pod tem naseljem potok ob nizki vodi ponika v plitvi strugi, ob kateri so z nasipom omejili obseg poplav. Potem ko potok sprejme še kraške izvire iz omenjenega gozdnatega hrbta, teče ob višji vodi skozi Podutik in se pri Vrhovcih izliva v Gradaščico. Apneniška terasa med slepo dolino in dolino Glinščice je vrtačasta, nekaj vrtač v okolici Glinc so poglobili ali jih naredili, ko so v času pred splošno rabo opeke v zasebnih kamnolomih odkopavali apnenec za gradnjo ljubljanskih stavb. V tako vrtačo je nekdaj vodil kolovoz. Na terasi se v gozdu odpirata dve brezni. Najbolj je znano 33, -27 Veliko Brezarjevo brezno, ki je spomladi 1945. postalo veliko grobišče. Ker se je zaradi trupel v breznu onesnažila pitna voda v izviru Dragomeš blizu kamnoloma, so jih kmalu odkopali in prepeljali drugam, nekaj v Kucjo dolino, brezno pa minirali. Zdaj stoji ob njem spominsko obeležje. Blizu je Malo Brezarjevo brezno 18, -8. Čeprav je podutiški kras po obsegu majhen, premore večino glavnih kraških oblik in je primeren za ogled turistov in šolskih ekskurzij Gams, 1968g.    Kras sega na ozemlje ljubljanske občine tudi od severa, pod hrib Rašica 631 m. Nad naseljem Rašica in njegovim vaškim poljem, ki je v permokarbonskih skrilavcih, je strma reber iz apnenca zgornjetriasne in jurske, liasne starosti. Severno od vasi je v steni krajša luknja z okroglastim profilom, ki se prevesi v plitvo brezno. Vanj je očitno nekoč tekla voda s skrilavcev, ko so segali više. Površje hriba vzhodno in severovzhodno od najvišjega vrha je polno vrtač in tam je tudi Brezno pri Dovčarju. Nekatere vrtače na severnem robu hriba in okoli Dobena so tudi delali, zato imajo ravno dno, vendar so nekdanje njive že opustili.    Dolomit kot podlaga apnenca, iz katerega je vrh hriba Rašica, sega na površje v ozkem pasu na jugu in v širšem na vzhodu in severovzhodu. Proti SV se znižuje površje z dolomitno podlago vred. Zato je tja usmerjena tudi podzemeljska voda. Pod naseljem Spodnje Dobeno se v triasnem dolomitu med okoliškim gozdom poglablja polslepa dolina Planik. Voda vanjo pa ne priteka z njenega širokega polkrožnega in nerazčlenjenega jugozahodnega pobočja, temveč iz dveh severozahodnih grap. Pod Spodnjim Dobenom pod cesto in pod vrhom grape na n. v. okoli 365 m, to je dobrih 50 m nad dnom doline, priteče iz jame 93, -2 kraški Ručigajev izvir z vodo, ki se pod razpadlim mlinom razlije po močvirnatem dnu tega močviri tudi potoček iz sosedne grape. Jugovzhodno obrobje polslepe doline je večinoma iz apnenca, v katerem se dolina tik pred odprtjem v ravnino Kamniško-Bistriškega polja zoži. Pred koncem 1 km dolge polslepe doline potok zavije desno in ponikne na koncu kratke slepe dolinice, vrinjene med gozdnato apneniško planotico. Na planotici nakazuje njegov podzemeljski tok niz podolgovatih vrtač in kratkih suhih dolov, ki se v loku končajo severozahodno od zdaj obnovljene graščine Jablje, lok pa sega prav do nje. Pod graščino, v podnožju okoli 18 m visoke skalnate rebri, izvira iz kratke vodne jame ponikalnica, ki ponira v dolini Planik. Izvirna voda pri nekdanjem kmetijskem posestvu Jablje teče proti po kanalu tik ob robu Kamniško-Bistriškega polja proti jugu do Trzina. Nad njenim tokom je reber, kjer imajo iz tal štrleči gosti kamni iz neznanih vzrokov gladko površino. Aluvialno dno polslepe doline Planik se, potem ko ga zapusti potok, med vrtačami v gozdičku zložno dvigne za 1-2 m. Ko se za toliko v polsuhi dolini nekajkrat na leto dvigne poplava, voda površinsko odteka iz doline na obrobno Kamniško-Bistriško polje JZ od Loke.    Planik je tako edini slovenski primer prehoda iz zatrepne doline v slepo, kakršna bo postala, ko se bo dno dovolj poglobilo in visoka voda ne bo več površinsko odtekala. Botanikom omogoča spoznavanje razlik med močvirnim sencoljubnim in suhim prisojnim okoljem. V zastajajoči talni vodi v jugozahodnem delu doline je pravcato šele zadnji čas z jelšami poraslo nizko barje, ki proti JV prehaja v hosto jelše in vrbe s sencoljubnimi rastlinami na robu, medtem ko gnojene travnike v zložnih sušnejših legah porašča zaradi košenj spremenjena travna vegetacija.    Kaj je izzvalo spremembo iz zatrepne doline v polsuho Najbliže resnici je mnenje, da se je Kamniško-Bistriško polje ugreznilo za okoli 10 m, kar je omogočilo poniranje potoka v Planiku. Pri tem je nastala reber, nad katero je v zgodovinski dobi našla strateško lego graščina Jablje. Po drugi svetovni vojni je bila prepuščena propadanju.    Vzhodno od Domžal in južno od Doba je pri vasi Gorjuša v krednem apnencu planotasti apneniški kras, ki se strmo znižuje proti zahodu in severu v okoli 20 m nižjo aluvialno ravnino, po kateri pod Dobom teče Radomlja z Račo. Nad ravnino se dviguje vzpetina z opuščenim gradom Krumperk. Med njim in Jamarskim domom domžalskega Jamarskega društva Simona Robiča se ravnina polkrožno zajeda v planoto in pod njenim vrhom se na koncu odpira kratka Babja jama. Dobrih 20 m daleč od vhoda se ji je udrl strop v dvoranici, v kateri so arheologi in jamarji grušč in ilovico v veliki meri odstranili. Fasete v njenih stenah kažejo, da je skoznjo ob nastanku tekel potok. Ta je lahko pritekal z ozemlja, kjer so zgornjekredni glinovci, peščenjak, lapor in gline. Iz njih so vzpetine v okolici gradu Krumperk in severneje. Babja jama je znana kot zavetišče ledenodobnih lovcev, o čemer pričajo arheološke najdbe artefaktov iz kremena, drobci kosti, zobje tedanjih živali in kurišča. Nekaj tega hrani tudi speleološki in etnografski muzej v domu pri jami.    Nekaj sto metrov proti SZ od Babne jame se v vrtači odpira umetni vhod v 86 m dolgo Železno jamo, ki jo za kratkim eforacijskim rovom sestavljata dve rahlo ločeni votlini. V njiju je višja stena ponekod zasigana, nekaj je sigovih zaves, na polici stoji 1,5 m visok stalagmit. Turistična pot se nato spusti v dvorano. Njene stene so polne polkrožnih zajed z gladko površino, kakršne ustvarja podtalna korozija na stiku ilovice in prsti. V špranjah pod stropom in pri dnu, kjer so domžalski jamarji z odkopavanjem iskali nadaljevanje, in na policah v steni so ilovnati ostanki kot dokaz, da so ti prvotno zapolnjevali vso 15 m globoko dvorano. Globino dvorane so povečali jamarji, ki so odkopavali ilovico in odstranjevali kamne, odpadle s sten. Da je to bila prvotno vodna jama, pričajo fasete v vhodnem rovu. Jama je dobila ime domnevno po železovi rudi - limonitu. Ilovico so odkopavali tudi v vrtači, v kateri je na pobočju nad sedanjim umetnim rovom stari špranjasti vhod v jamo. O odkopavanju tudi v okolici pričajo iz tal štrleči kamni, ki imajo gladko površino Gams, 1972. Žal pa za pridobivanje limonita ni zgodovinskih dokazov. Jamarsko društvo Simona Robiča je v domu streljaj od jame uredilo etnološki, arheološki in spleološki muzej. To je edini speleološki muzej ob jami na Slovenskem, kakršnega niso uspele postaviti turistične jame s stokrat večjim obiskom.    Okoli 100 m severno od jame se proti Gorjuši od vzhoda vriva okoli 18 m nižja aluvialna ravnica Radomlje, ki je včasih poplavljena. Ob domnevi, da je tektonsko ugreznjena, si lahko razlagamo, zakaj je voda odplavila ilovnato zapolnitev jame.    Največ osamelega krasa je v Posavskih hribih, v katerih se od juga proti severu zvrstijo pasovi neprepustnih in vmesnih prepustnih karbonatnih sedimentov. V slednjih so dolgi hrbti najvišji. Kjer je na njih tudi planotica ali vrh vsaj zložen, so v apnencih vrtače. Pogoji za zakrasevanje so torej tu podobni kot v Karavankah, ki jih prav tako sestavljajo karbonatni in nekarbonatni pasovi v smeri vzhod - zahod, le da so bistveno nižji in manjši.    Najjužnejši karbonatni pas je med Škofljico oz. Ljubljanskim barjem in Mirnsko dolino. Na površju, ki visi proti jugu, to je proti dinarskemu krasu, je več planot, ločenih z globokimi dolinami, kar je opisano že pri dolenjskem podolju. Severno pobočje v neposrednem porečju Save je bistveno bolj in globlje razbrazdano. Na razvodju med savskimi in temeniškimi pritoki je nekaj več planotic v vzhodnem delu, ki je bolj poseljen in obdelan in kjer so nad 700 m n. v. večja naselja Mala in Velika Goba, Preženjske Njive, Jelenje in Osredek. Slednji je na dolgem pomolu med pritokoma Sopote. Ker prevladuje triasni dolomit, so vrtače redke. S temi planoticami se karbonatno Posavsko hribovje razširi v obsežno Kumljansko, ki se mu globoka in ozka savska dolina na severni strani ogne v velikem loku. Ker plečato vzpetino Kuma nad dolino Save obdajajo manj prepustni dolomiti in vzhodneje neprepustni permski sedimenti, vode s ploščatih dolomitov, iz katerih je najvišji relief s Kumom vred, odtekajo v grapo potoka Šklendrovca in podzemeljsko skozi jamo Mitovšice 27, -0. Pobočje pod njenim izvirom pokriva vršaj iz lehnjaka, ki ga Mitovšica komaj še opazno odlaga, čeprav so ob njej propadli mlini. Mlado tektonsko dvigovanje in neagresivna voda sta prispevala k temu, da je jama obvisela okoli 20 m nad Savo.    V Mirnski dolini so kredni karbonatni sedimenti razviti pretežno lapornato. Fluviokrasa je sicer precej, a ni domala nič ponornic in vrtač, razen pod Jatno 789 m.    V zgornjekrednih in triasnih apnencih in laporjih so na vzhodnem robu Krškega hribovja nad dolino Save nad Krškim uvale, slepe doline, kraški izviri in brezna. Habič 1983, ki navaja 30 dolov, je naštel 17 slepih dolin z izviri in ponori. Do leta 1982 je bilo znanih osem brezen in sedem jam. Med njimi je 80 m dolga in vodoravna Jadovska ali Jermanova 26, -11 peč pri Studencu z vhodom le nekaj metrov nad izvirom. V jami se pojavi voda, ki teče po zasiganem dnu med jezerci. Ajdovska ali Kartuševa jama 62, -5 na pritočni strani Kartuševega dola slepe doline pod Nemško vasjo premore za vhodom dvoranico velikosti 12  15 m. Jadovska jama 26, -11, imenovana tudi Jermanova ali Jama pod Viževcem, se odpira v strmem bregu nad obsavsko cesto vzhodno od vasi Arto. Je občasen bruhalnik vode iz 10 m globokega brezna nedaleč od reke Save. Njegova voda priteka s hribovja med Gorenjim Dolom, Lomnim in Velikim Trnjem, kjer je 8 ozkih, 10 do 50 m globokih brezen v krednih ploščatih apnencih, imenovanih tudi po naselju Veliki Trn.    Med Moravčami na zahodu in Rimskimi Toplicami ter Laškim na vzhodu je pas neprepustnih neogenih sedimentov. Med tem pasom in dolino Save je apneniško-dolomitna vzpetina med Dolskim in Vačami na vrhu bolj planotasta, v jurskih apnencih pa je bolj vrtačasta zlasti planota Murovice 743 m. Zahodneje, med cerkvico Sv. Miklavža in vasjo Harije, so v Posavskem hribovju na razvodju na planotici globoke in goste vrtače, ki so jih nekoč obdelovali. Ker domovi propadajo, površje zarašča gozd, ki skriva ostanke suhih zidov in v škarpah nakopičeno kamenje. Da je v geološki preteklosti segala do sem odeja miocenskih neprepustnih skladov z moravške sinklinale, potrjuje okoli 200 metrov globoko brezno Osoletova jama, ki se odpira na n. v. okoli 620 m ob cesti, kjer je lastnik zemljišča postavil leseno znamenje in na tablo zapisal osnovne podatke o njej. V globini čez 100 m se odpira večja stranska dvorana. Z dnom ostaja brezno le malo nad višino doline pri Drtiji.    Na planotici na vrhu Slivne 880 m je zametek slepe dolinice. Pod slemenom, ki se nadaljuje in zvišuje proti božjepotni in skalnati Sveti gori Zasavski gori, 852 m, se površje med 540 in 650 m zravna v Šentlamberško planoto, ki se strmo prevesi v globoko dolino Save. Na planoti so vrtače in nekaj manjših jam. Proti vzhodu se planota zožuje in končuje s suho dolino, ki visi proti Savi. V njenem južnem delu sta zaselka Prečna in Krbulje. V naselju Zgornje Čolnišče se suha dolina konča na cestnem prevalu na razvodju.    Vzhodno od hrastniške doline Bobna se v triasnem dolomitu na n. v. 750 do 840 m razširja valovita planota Gore imenovana tudi Kopitnik, kjer domovi, raztreseni med redkimi vrtačami, po dolih in pobočjih, še dobivajo vodo iz majhnih izvirov. V nadaljevanju karbonatnega pasu proti Bohorju 1.023 m je tolikšna prepletenost z neprepustnimi kamninami, da v fluviokraškem in fluvialnem reliefu povsem prevladajo rečne doline in slemena. Na Kozjanskem se osamljeni fluviokras pojavlja v obliki višjih ozkih slemen iz litotamnijskega koralnega apnenca.    Drug tak kraški pas je med moravško-trboveljsko-laško sinklinalo in Črnim grabnom ter Savinjsko dolino. V naselju Limbarska Gora je na južni strani gore 773 m ovršje obdelano tudi v vrtačah. Dalje na V je od krasa zastopana zlasti kraška hidrologija, saj je več izvirov zajetih za vodovode. Vrh slemena med dolinama Radomlje in Tuhinjščice se pod strmo, nekdaj pašniško, zdaj gozdnato rebrijo, ki je iz apnenca ali dolomita, vrstijo ob občasnih kraških izvirih zložne police iz permokarbonskih sedimentov, na katerih so vasi od Zgornjih Palovč do Češnjice.    Severno od doline Črne je največja gmota karbonatnih kamnin Menina. Obsegu okroglastega masiva iz triasnega dolomita se prilagaja tudi okroglasta vzpetina, a predvsem nad 1.100 m n. v. Voda večinoma odteka v osem izvirov Krope, ki ob pobočju v zaselku Kropa napajajo Bočno in so bili zajeti v skupni bazen za pogon vodnih koles. Pašnike, vrtače, kale in ponikalnice na vrhu Menine so nekdaj bolj izrabljali za planinsko pašo.    Za stopnjo nižji je planotast svet v nadaljevanju Menine, v Dobrovljah, vzhodno od globoke prečne doline in prevala Lipa 721 m. Tu vložki neprepustnih kamnin, med njimi tudi magmatskih, napajajo redke potočke. V višjem, zahodnem delu je najgloblje 472 m globoko Brezno presenečenj, tako imenovano, ker je jamarje Jamarskega društva Prebold presenetilo s svojo globino. Odpira se z luknjo 40  80 cm na n. v. 1.031 m med Šentjoškim 1.077 m in Tolstim hribom 1.077 m blizu Golih vrtač. V vsem poteku je brezno poševno in zgoraj brez velikih skokov, ker malo pod vhodom izvira agresivna voda, ki teče po vsem breznu. Na površju planote so blizu vhoda kremenovi keratofirji in piroklastiti in te sedimente voda odlaga tudi globlje v jami. Nad ožjimi erozijskimi rovi in pod njimi so s podori stropovja nastale manjše dvoranice s podornimi skalami na dnu. Proti koncu se vodni rov zožuje. Pod večjim slapom je velika, z vodo zapolnjena votlina. Skozi ozke špranjaste rove se nato pride do 30 m globokega Velikega prepada. Na koncu je z vodo zalit neprehodni rov. Sige je v breznu malo, več je v dvoranah podornih skal in v spodnjem delu tekoče in stoječe vode ter mestoma blata. Najbližje, 2 km oddaljeno, dno doline Drete pri Podgori je skoraj 200 m nižje.    V nižjem in bolj planotastem vzhodnem delu Dobrovelj so med kotanjami zastopane vrtače, uvale in nekaj suhih dolin. Pri cerkvici sv. Urbana je slepa dolinica, v katero pritekata dva potočka. Ne manjka tudi jam. Krajših brezen je več, med njimi nad Nazarji brezno z nenavadnim imenom Neskončno brezno. Podpobočna jama z veliko odprtino v vasi Kokarji, imenovana Zijalka, je blizu začetka suhe doline, na koncu katere na robu planote priteka obdobni potoček z imenom Suha.    Na višjem kraškem ravniku na Golteh je na n. v. 1.400-1.500 m nekaj udornic.    Dva kilometra zahodno od Šoštanja se začenja prebojna dolina Pake s sotesko Penk, ki je v kraju Skorno poglobljena v permske apnence in dolomite z vložki keratofirja blizu vzhodnega pasu oligocenskega sljudastega laporja, iz katerega je južno gričevnato obrobje Velenjske kotline. Pri gradnji novega doma Rotovnikovih na pobočju soteske so 1978 odkrili vhod v kratko jamo, nastalo na stiku karbonatov in klastičnih sedimentov, in jo opremili za turistični obisk. Več kapnikov v dvoranici na koncu predora z vhodom v Rotovnikovem gostinskem lokalu je pritegnilo precej zanimanja in turističnega obiska leta 2000 okoli 1.700, saj je to edina zakapana jama v okolici in v gosto naseljeni Velenjski kotlini. Ob koncu leta 2000 je lastnica prenehala z vodstvom turistov po jami, delno tudi zaradi napovedi, da bodo po novem zakonu turistične jame po-državljene.    Vzhodno od severnega konca Dobroveljske planote in vzhodno od zgornjega konca Spodnje Savinjske doline je dobra 2 km dolgo sleme gore Oljke 733 m iz triasnega dachsteinskega apnenca. Na zložnejšem in nižjem južnem delu je več vrtač in jama Sevšekova rupa. Vzhodno od slemena Oljke in vzhodno od vmesnega nižavja iz oligocenskih tufov je v ozkem pasu apnenca ob potoku Hotunščici Tajna jama 1.300, -30. Njena posebnost so redki aragonitni ježki Knez, Zupan, 1992 in veliki kristali sadre, ki svoj obstoj verjetno dolgujejo vložkom sulfatov Mihevc, 1992. Blizu je kratka 50, -10 Tajna jama 2.    Gora Oljka je zahodni rob regije, ki jo je starejša literatura imenovala Ponikovska planota. Mišljena je pretežno gričevnata in delno hribovita pokrajina med dolino Pake na zahodu in severu, dolino Hudinje na SV in V ter Spodnjo Savinjsko dolino na J. Toda tu je apnenca, pretežno triasne starosti, le 12,8  in dolomita 4,6 , trdih karbonatov je torej skupno dobra sedmina. Prava Ponikovska planota predstavlja le 9,5  območja Natek, 1984, ki ga v novejšem času pogosteje imenujejo Ložniško gričevje, saj večinoma pripada porečju Ložnice. V triasnem apnencu je na vrhu planotastega slemena Sevčnik 562 m ozek in vrtač poln ravnik. Potok Trnava ga deli od prave Ponikovske planote, v kateri triasni apnenci in dolomiti zavzemajo 57  ozemlja. V porečju Peklenščice je več majhnih ponikalnic na robu otokov iz neprepustnih, različno starih sedimentov okoli vasi Ponikve in večja ponikalnica južno od nje. Odtok s triasnih apnencev in dolomitov na jugu zajezujeta pasova jurskih lapornatih apnencev in magmatskih kamnin. Gre torej za zajezeni mladi kras, ki mu je zadenjska erozija Peklenščice razdrla jez. Erozijo je okrepilo mlado tektonsko ugrezanje na obrobju Ložniškega gričevja med Šempetrom, Celjem in Vojnikom, zato je to območje tudi potresno in poplavno Gams, 1998č.    Na stiku apnenca in neprepustnega lapornatega apnenca na koncu 1,5 km dolge zatrepne doline izvira iz Jame Pekel 1.159, -40 Pekelščica Novak, 1976. Precejšnja dolžina in globina zatrepne doline pred jamo in jamska nadstropja govorijo o nekdanjem pritekanju večjih vodnih količin, kot jih ima zdaj Pekelščica. Mogoče so v geološki preteklosti pritekale v jamo tudi vode z neprepustnih oligocenskih skladov, ki so severno od vasi Ponikva. Od tam se potok zdaj zahodno od Arnač na kratki poti podzemeljsko pretaka do sosednje doline Ložnice.    Jama Pekel je bila znana že v daljni preteklosti. Pripovedka govori o divjih jamskih deklicah, ki so lepo pele. V drugi polovici 19. stoletja je dr. Trpaver zakupil jamo od kmečkega lastnika in jo uredil za turistični obisk, ki pa je okoli l. 1880 zamrl. Potem ko so preboldski jamarji v sodelovanju s turističnim društvom Šempeter po drugi svetovni vojni odkrili v zgornji etaži nove bolj zakapane rove, so do leta 1973 jamo ponovno uredili in jo odprli za turizem. Obisk se hitro povečuje. Po l. 1967 se turisti po ogledu zgornjih rovov ne vračajo več na prosto skozi spodnjo, vodno jamo, temveč jo zapuščajo 42 m više na izhodu iz zgornje etaže. Skozi spodnjo etažo se pretakata dva potoka. Desni pritok ima agresivno vodo, zato je njegova jama dokaj ravna. V dosegu visoke vode je stena malo nad ograjo ostro robato korozijsko razžrta. Vdolbine so nastale predvsem zaradi manjše odpornosti proti koroziji. Vidne so na sliki 415    Drugi potok je lehnjakotvoren in priteka po rovu s precejšnjim strmcem skozi luknjo, pod katero pada v slapu. Pred slapom, sredi jame, se obiskovalci po stopnicah vzpnejo v zgornje nadstropje, ki ga s spodnjim povezuje dolga in visoka vijugasta soteska. Zgornje nadstropje je njen vrh, kjer je krajši vodoraven in mestoma izredno zakapan rov. Tu se najdejo kapniki in sigove tvorbe vseh vrst, v ospredju pa je več kot 15 m visok stalaktit, priraščen na steno z odebeljeno stensko sigo. Na koncu nadstropja je le nekaj metrov dolg in 2 m visok umetni rov. Po njem pridejo turisti skozi vrata na plano na vrhu strmega pobočja na koncu zatrepne doline.    Razlika med etažama je skoraj 50 m metrov. Zgornja etaža je bila izoblikovana prej, preden je nastal končni del zatrepne doline, verjetno na začetku kvartarne dobe. Peklenščici je moč zadenjske erozije dalo tektonsko ugrezanje v vzhodnem delu Celjske kotline, kjer se na zunanjem robu obročaste strukture vzhodnega Ložniškega gričevja pod aluvialno ravnino med Šempetrom in Vojnikom hitro odebelijo s kvartarnimi naplavinami proda in gline.    Pekel je zdaj edina turistično urejena in elektrificirana jama na Štajerskem. Turistično društvo Šempeter kot upravnik jame ima pred jamo gostinski objekt in v poletni sezoni urejeno celodnevno vodniško službo, drugače pa v glavnem ob vikendih, razen pozimi. Letni obisk zunaj zime se giblje med 14.000 in 20.000 turistov. Leta 2001 jih je bilo 14.800.    Jami Pekel je po hidroloških lastnostih in razvitosti v nadstropjih podobna Huda luknja 1.100, -55. To je ime za sotesko ob Paki, po kateri se skozi Karavanke prebijata reka Paka in magistralna cesta med Doličem in Velenjem, in obenem za jamo, ki se odpira iz nje. Globoka soteska in luknja, iz katere priteka voda Ponikva, je posebnost v širši okolici, zlasti severni, kjer je v Pohorskem Podravju zelo malo krasa.    Kot edina večja jama na stiku nekraškega Podravja z mezozojskim apnencem je Huda luknja od nekdaj burila ljudsko domišljijo. Ohranila se je pripovedka o pošasti Pozoj in o roparjih, ki da so bivali v tej in drugih jamah, izdolbenih v triasnem kristalastem apnencu v pol kilometra širokem karavanškem hribu Tisnik. Hrib je najzahodnejša vzpetina v apneniškem slemenu Pečevnikov vrh - Tisnik, ki ga prebijajo doline gorskih potokov s Paškega Kozjaka, na zahodnem delu, v kraju Završe, pa ga je odrezala od miocenskih neprepustnih, a karbonatnih sedimentov Paka s sotesko, imenovano Huda luknja. Skozi jamo priteka pritok Ponikva, ki ima porečje v miocenskih peščenjakih in laporjih. Iz njih je slepa dolina. Pozoja naj bi v samoobrambi ubili graditelji ceste skozi sotesko na začetku 19. stoletja. Stara cesta med Velenjem in Mislinjo se je izognila soteski. Speljana je bila po levem pobočju doline proti graščini in zdaj ruševini Valdek. Da bi Štajerska kmetijska družba poleg vodne struge na dnu soteske pridobila prostor še za cesto, je morala do njenega odprtja l. 1826 tik pred jamo in severneje na še dveh mestih odmakniti skalnato pobočje, ki se je spuščalo naravnost v potok. Tam zdaj promet pred krušenjem stene varujejo žične mreže. Železniške proge, za katero so mimo vhoda zgradili most čez Ponikvo, ni več, od začetka preteklega stoletja pa pelje mimo njega magistralna cesta Dolič-Velenje, zaradi katere je soteska Huda luknja izgubila svoj stari sloves.    Že leta 1894 je domačin iz bližnjih Završ Ivan Vivod uredil po jami poti za obiskovalce, a obisk je kmalu zamrl. Med letoma 1899 in 1958 je bila speljana čez vhod v jamo železnica Dravograd-Velenje, za katero so zravnali pobočje in uredili postajališče za obiskovalce jame. Po prvi svetovni vojni je jama dobila stalnega prebivalca, puščavnika Valentina Podstenška iz Razborja, ki si je na vhodu zgradil barako za bivanje. V tridesetih letih je poti po jami uredil velenjski jamarski klub Speleos, njegov predsednik in amaterski arheolog dr. Roman Vidmajer pa je odkopaval paleolitsko postajo Špehovko. Njegovo arheološko delo je po drugi svetovni vojni nadaljeval dr. Mitja Brodar. Ob drugi otvoritvi turistične jame l. 1938 se je zbralo okoli 10.000 okoličanov. Po drugi svetovni vojni je velenjsko Društvo za ureditev jam obnovilo zaradi visoke vlage razpadle lesene pode in ograje v višjem in ožjem rovu za slapom Ponikve. Toda tudi tretje obdobje organiziranega turističnega obiska je trajalo kratek čas. Velenjski jamarji so okoli 35 m nad vodno jamo l. 1968 našli večji in bistveno bolj zakapan rov, v katerega je mogoče prilesti čez steno iz vodne jame skozi Prpičev kamin. To je Medvedji rov, imenovan po medvedjih kosteh, ki so bile razmetane po podornem gruščnatem vršaju na koncu rova Ravljen, Šafarić, 1991. Jamarji so dostop do njega olajšali z razširitvijo ožin skozi ozko Lisičino, ki se odpira na drugi, zahodni strani Tisnika dobrih 10 m nad ponorom Ponikve na koncu njene slepe doline v kraju Završe. V začetnem rovu se končujejo rovi, ki jih je v nižjem nadstropju izvotlila Ponikva. Lisičina je pretežno ozka luknja z neizravnanim podolžnim profilom in številnimi erozijskimi oblikami, kot so kotlice in fasete. Jamarji so v nizkih rovih vodne kotanje z ujeto kapnico ponekod premostili s plohi ali trami, drugje pa jih izsušili z natego. Huda luknja uradno sicer še ni turistična jama, obisk pa omogočajo velenjski jamarji, ki so ob vikendih na voljo za vodstvo v bližnjem jamarskem domu. V letu 2000 je jamo obiskalo približno 1.500 oseb, od tega 260 otrok. Telesno manj sposobni obiščejo le vodno jamo. V njenem končnem delu je ozka in visoka špranjasta jama, kjer so po drugi svetovni vojni za turistični obisk zgradili precej nad vodno gladino pod, zavarovan z ograjo. Niže od okoli 10 m visokega slapa se začenja rov proti vhodu v jamo hitro širiti in strop dvigovati. Pod stropom in v stenah se končuje več deset metrov in več visokih poševnih rovov, ki jih je izdolbel vodni tok. Medvedji rov je povsem drugačnega značaja. Je več kot deset metrov širok in dvakrat višji in bolj zasigan. Njegova posebnost so predvsem številne sigove ponvice na talni sigi. Na stenah so številne sigove zavese, nekaj pa je tudi visokih kapnikov. Ponekod so sredi sten police, to so ostanki dveh zraščenih nadstropij. Siga je siva do rjavkasta, mestoma rdečkasta. Medvedji rov se končuje s podornim gruščem, nastalim s počasnim odpadanjem grušča iz visokega poševnega kamina, ki je verjetno segal do površja. Zato so lahko v jamo padale kosti jamskega medveda, preden jo je grušč povsem zatesnil. Medvedji rov in vodna jama sta drug nad drugo in usmerjena proti vzhodu smer jima določa bližnji stik apnenca z neprepustnim miocenskim konglomeratom. Rov se končuje z veliko sigovo kopo. Od tod do pobočja soteske Pake je le še kratka razdalja. Skozi še neznane kamine pritekajoči in odtekajoči zrak povzroča na obeh koncih rova kondenzno vlago in vetrovne karfiolaste izrastke ti so posledica izmenjave vlažnih in suhih vetrov.    Kot je sklepati po Medvedjem rovu, je Paka sprva podzemeljsko tekla vzporedno, a zahodneje. Z dvigovanjem apneniškega slemena in sočasno pospešeno zadenjsko erozijo so se razmere spremenile, tako da je lahko izdelala sotesko in površinsko tekla v njej. Pri zniževanju toka je prerezala nekaj jamskih okljukov. V enem od njih je spomenik nadvojvodi, ki je l. 1829 dal zgraditi cesto.    Manj kot sto metrov severneje od Hude luknje se na istem pobočju Tisnika pod kratko steno na vrhu poraslega melišča odpira paleolitska postaja Špehovka 73, -7. Jama se za vhodom dviguje, zato sodi med tople jame. Na nekem ovinku so na skali še vidni obrusi medveda, ki se je s čohanjem znebil zajedalcev. Še malo severneje in malo više se na pobočju odpira mogočni, okoli 60 m širok vhod v jamo Pilenico. Jama je kratka in njen strop, manj pa dno, se strmo dviguje, tako da so se mogočni čokati kapniki in sigove obloge ohranili takoj za nizkim začetnim stropom, ki votlino varuje pred zmrzaljo. Ker je dno iz skal in grušča, je vtis, da je jama zelo stara in da je bila sprva vodoravna, a se je strop in z njim vred votlina dvigoval zaradi podiranja skladov. Ko se opoldne segreje zunanji zrak, se hladen jamski zrak, ki je pri tleh, odliva na prosto in nadomesti ga toplejši zrak, ki priteka pod stropom in ovlaži jamsko steno. Odtod črvičaste tvorbe. Kadar je bilo jamske kapnice premalo, je pračlovek lahko dobival potrebno vodo v strugi Pake. V apnencu Tisnika in njegovi okolici je še več kot deset krajših jam.    V masivu Paškega Kozjaka sta dva krasoslovno zanimiva pojava. Pol kilometra Z-JZ od najvišjega vrha Basališče 1.272 m je v triasnem dolomitu med kmetijama Jernejc in Vršan uvala na n. v. okoli 1.056 m, katere vzhodni rob je 1-2 m višji od dna. V dolino priteka z dolomitnega pobočja le hudourniška voda, ki se razliva po travnikih.    Druga zanimivost je fosilna slepa dolina z vasjo Zgornji Brezen na vzhodni strani najvišjega slemena. Začenja se na osojnem pobočju gore, na katerem se le malo nižje začenjajo neprepustni miocenski slabo sprijeti sedimenti Doliškega podolja. Po njem teče pritok Hudinje Jesenica. Fosilna slepa dolina se začenja na n. v. ok. 760 m. Sredi skoraj kilometer dolge suhe doline se dno na n. v. 770 m zravna in zavije proti zahodu. Nad vasjo Zgornji Brezen se nad koncem 300 m široke doline vzpenja do 150 m visoko polkrožno pobočje. Obdobno se pojavi lokalna vodica v dolini le na njenem severovzhodnem začetku, malo preden se razširi v pobočje masiva Paškega Kozjaka. Slepo dolino je lahko izdolbla ponornica, ki je pritekala od severa, ko so segali miocenski sedimenti Doliškega podolja še više po pobočju Paškega Kozjaka, morebiti pa je sem pritekal tudi del voda z južnega pohorskega pobočja. Zdaj se Hudinja, v katero se Jesenica izliva v Vitanju, prebija skozi Karavanke dober kilometer vzhodneje in 400 m niže skozi sotesko, ki ločuje Paški Kozjak od Stenice.    Med planinskim domom na Boču in Stavškim vrhom 777 m ponikajo v požiralnike v triasnem apnencu potočki, ki pritečejo z dolomita. Ob vzhodnih ponorih nastala kotanja, ki jo imenujejo Frmila, Formila in podobno, spominja na delno predrto uvalo in je zanimiv primer kontaktnega krasa. S sledili so ugotovili povezavo med požiralnikom potoka pod Stavškim vrhom in izvirom v Studenicah Novak, separat brez letnice. Ob stezi od planinskega doma proti vrhu Boča sta dve, le nekaj metrov dolgi jami Balunjača in Mala jama, ki zbujata pozornost gornikov. Belojača, 470 m dolga vodna jama v Halozah, se na n. v. 330 m JZ od Makol odpira vzhodno od Boča v podnožju vrha Šoštarica 653 m in pod vzpetino nad opuščenim rudnikom Šega. Jama z ozkimi rovi, ki so v čoku iz permskega apnenca, ne premore sigovega bogastva, njena posebnost pa je, da je najdaljša jama v nižinski severovzhodni Sloveniji Gospodarič, 1960.    V Pohorskem Podravju, kjer prevladujejo metamorfne in magmatske kamnine, je apneniških in dolomitnih krp zelo malo. Redke kraške jame v njih kot posebnost že zato zbujajo večjo pozornost. Na južnem pobočju obmejnega Kozjaka je severno od Radeljskega polja niz vložkov majhnih apneniških krp v neprepustnih paleozojskih metamorfnih kamninah. Nad Radljami sta med Starim gradom 576 m, ki s steno štrli nad Mučko-Radeljsko kotlinico, in hribom Perkolico 601 m dve jami, kratke Hude jame in vzhodneje Pavlijeva luknja vhod na n. v. 594 m, ki je z globino 50 m najgloblja v vsej regiji. Za 2-3 m širokim špranjastim poševnim rovom so podori v spodnjem delu močno dvignili strop. V vzhodnem nadaljevanju karbonatnih vložkov se visoko v pobočju odpira 114 m dolga Jama pod Herkovimi pečmi 23, -11, ki je paleolitska postaja. Blizu je še nekaj manjših jam, kraških izvirov in polsuhih dolin Novak, 1974a, Habe, 1971.    Primer, ko kemična erozija tudi v paleozojskih metamorfnih kamninah centralnih Alp ni povsem mrtva, so pegmatiti pri Ravnah na Koroškem, ki vsebujejo 1-2  kalcita. Ob Meži pri Votli peči pred Ravnami na Koroškem sta v njih nastali dve majhni špranjasti jami, Jama pri Votli peči in Ravbarska luknja. Njun nastanek pripisujejo kemičnemu raztapljanju. Tudi v teh jamah so našli nekaj tipičnih jamskih živali Novak, 1976.    V gričevnati subpanonski Sloveniji je karbonatnih osamelcev malo, površje ni kamnito, ni večjih vodnih tokov in tako so plitve vrtače in redki izviri navadno edini kraški pojav. Kras je ponekod v litotamnijskih litavskih apnencih, ki gradijo navadno nekoliko višje vzpetine ali planotice. Tak primer je v pasu litotamnijskega apnenca severno od podolja in ceste Šentjur-Mestinje. Nad podoljem se do dobrih 200 m dviguje 12 km dolga Ponikvanska planota iz pretežno miocenskega laporja. Potoki tečejo proti jugu v vedno širših in globljih dolinah s polkrožnim profilom, vodo pa jim v zahodnem delu planote dajejo neprepustne skrilave in peščenjakove plasti iz oligocena, deloma andezitne, ki so v njihovem povirju na severni strani planote. Ker sta južneje pas laporjev z vložki apnenca in pas litotamnijskih apnencev, potoki s severa ponikajo in rečne doline prehajajo v suhe. Nekatere nimajo več sklenjenega strmca. Potok v Mlakarjevih rupah v Boletini ponikne v litotamnijskem apnencu in izvira dober kilometer proč v Perišah pod vasjo Ponikva. To vaško ime pa je hkrati tudi ime za širšo sosesko. Podobne ponikve so v sosednji Srževici in Sodniku. Voda od tam se pojavi v Dolu, to je delu naselja Okroga, kjer sta slabih 100 m oddaljena izvira z različno vodo. Više v isti dolini, pod kmetijo Šuc, se kotanja s ponikvijo, ki se poglablja v suho dolino, obdobno spremeni v majhno jezerce. Na južnem robu planote pa v dolinah spet tečejo potoki, in sicer Slomščica, Selski potok in Ponkvica. Ker je zakrasevanje tu mlad pojav, se večje kotanje niso razvile in na zahodnem delu planote prevladuje dolinasto slemenasti relief tj. primer mladega fluviokrasa.    V srednjem delu planote je več krajših dolov, ki se končujejo s kotanjo vrtačaste oblike, kjer ob zelo visoki vodi ta ponika. Na prisojnem pobočju take kotanje je južni del vasi Vodno. V vzhodnem delu planote so le še plitvejše skledaste vrtače. Kjer je na planoti apnenec, so kmetovalci otrebljeno kamenje tudi tu zmetali na kupe groblje.    V srednjih Slovenskih goricah je med Duplekom in Lenartom 8 km dolg pas okoli 100 m debelega litotamnijskega apnenca, ki sestavlja 4 km2 bolj planotastega površja, kot običajno za gorice. Trdota vode na izvirih je tu višja kot na dinarskem krasu. Na površju so redke plitve vrtače. Pod vrhom Preške gore sta 8 m globoka Voličinska jama in 11 m globoko Voličinsko brezno Novak, 1974a.    Na avstrijskem Koroškem je poleg Obirskih jam elektrificirana tudi turistična jama v Grebinju Griffen. Odpira se v samem trgu nedaleč od cerkve. Začne se v podnožju hriba, ki je iz triasnega apnenca. Na njem stojijo ostanki grebinjskega gradu. V jami se menjavajo votlinice in kaminska brezna ter špranjasti rovi, ki premorejo nekaj kapniških tvorb. Jama je favnistično in arheološko pomembna, saj je bila v stari kameni dobi, pred 20.000-30.000 leti, bivališče pračloveka lovca. Leta 1944 jo je odkril francoski ujetnik pri gradnji zaklonišča. Zaradi lahkega dostopa in razvitega turizma na Koroškem jo obišče na leto več ljudi kot našo Taborsko jamo, čeprav je manjša in manj zakapana.    Pretežno prodnata in ravninska Podjuna na vzhodu Celovške kotline nima krasa ne jam. Ime je dobila po Junski gori, to je griču 842 m nad vasjo Podjuna. Grič domačini imenujejo tudi po cerkvici sv. Heme. Zraven nje so restavrirani temelji majhnih cerkva iz začetnih stoletij pokristjanjevanja. V strmem zahodnem bregu je nedaleč stran pod vrhom griča visok spodmol, v katerem se dno dviga hitreje kakor strop. Malo pred koncem votline sta kapelica in kip svete Rozalije, zaščitnice pred kugo. Pod oltarjem izvira kraški studenec, ki od nekdaj velja za zdravilnega. Sem prihajajo vsako leto ob proščenju množice ljudi. Sodeč po podobnih primerih drugje je očitno, da gre za nasledek predkrščanskega in zgodnjekrščanskega čaščenja izvira in votline in vse tri krščanske bazilike, ki so jih postavili na vrhu, njihove temelje so odkopali in restavrirali, temeljijo na tej tradiciji.    
Pregledna podoba krasa v Sloveniji    Čeprav so razlike v pojmovanjih, kaj je bistveno za kras, in čeprav je zato sporen obseg krasa v Sloveniji, je nesporno, da je razmeroma velik del našega ozemlja bolj ali manj kraški. Apnenci in dolomiti zavzemajo približno 43  državnega ozemlja in ne veliko manjši delež zavzema kras kot hidrološki pojav. Od držav v Dinaridih sta bolj kraški Črna gora in Hrvaška. Na Hrvaškem zavzema samo dinarski kras 53  ozemlja. V vsej državi imajo registriranih okoli 8.000 jam, med njimi 1.393 m globoko brezno Lukina jama in 1.359 m globoki Djulin ponor Barašič, 1995. Najgloblje brezno v hrvaški Istri sta Žankana jama s 361 m in Gotovž pri vasi Klani nad Reko s 320 m. V Črni gori je Jama na Vjetrenih brdih globoka okoli 800 m, znan je tudi Duboki do, globok 310 m. Vprašanje, ali je še globlje Rdeče jezero brezno ali ne, ostaja odprto.    V nekaterih drugih državah je kraško ozemlje bistveno večje. Tu puščamo vnemar puščavski kras Nullarbor Plain v južni Avstraliji, kjer so kraški pojavi zelo redki. Ne smemo pa prezreti, da je na Kitajskem 1,200.000 km2 apneniških površin, kar je 141-krat več, kot je krasa v Sloveniji 8.500 km2. Če zavzema kras res 15  vse kopne površine, odpade na slovenski kras le 0,0009 . Kljub temu pa naš kras slovi kot klasičen in pionirski, in to zaradi zgodovine raziskovanja.    Slovenski kras pa ima še eno posebnost - veliko pestrost in zgoščenost kraških tipov in kraških pojavov. Na majhnem prostoru so kamniti goli visokogorski kras s kopico drobnih skalnih kraških oblik, od kont in kotličev do korozijskih poličk in luknjastih škrapelj ter mikrožlebičev, pa srednjevisoki gozdnati kras s kraškimi polji, ponikalnicami, vodnimi jamami, suhimi dolinami in podolji, v nizki Beli krajini nizki ravniški kras z gostimi vrtačami in v kanjon skritimi rekami, na severovzhodu Slovenije pa osameli kras. Tipi krasa, ki so navadno odmaknjeni po več sto kilometrov, so pri nas tesno skupaj kot malo kje drugje. Velika pokrajinska pestrost, ki je značilna za našo deželo nasploh, je tudi odlika našega krasa. Samo nekaterih kraških oblik tropskega krasa npr. stožcev in značilnih kraških jarkov - zanjonov nimamo. Od preostalih oblik kraškega površja in podzemlja je pri nas zastopano skoraj vse.    Imamo precej jam in brezen, ki pa ne dosegajo svetovnih razsežnosti. To ustreza geološko in tektonsko zelo razgibanemu ozemlju in dejstvu, da večina kraških kamnin tvori višji relief. Zato se vode od tam večidel sredobežno raztekajo. Le na območju Dinarskega krasa je nekaj več pretočnega krasa, to je ozemlja, pod površjem katerega tečejo potoki s sosedstva Habič, 1968, ki bi lahko izvotlili daljše jame. Da ob Notranjski Reki ni dolge sklenjene jame, je kriv hiter tektonski dvig ozemlja na jugozahodnem in ugrezanje na severozahodnem koncu, ki je potopilo jame.    Gostota jam je zmerna. V začetnih 70. letih izdelane sekcije speleološke karte so nakazale naslednjo gostoto jam v osrednjem delu vzhodnih Julijskih Alp 1,8 jamekm2 na manjših območjih do 78 jamkm2. Na notranjskem krasu med Barjem in Planinskim poljem list Vrhnika 2b, na približno 100 km2 ozemlja, 3,6 jamekm2 Habič, Kranjc, Gospodarič, Osnovna speleološka karta Slovenije. Naše jame 15 1973, Ljubljana 1974. Ponekod pa je gostota jam na majnem prostoru zelo velika. Navedimo le nekaj primerov na Kriških podih 59 brezen, v Podveži 38, nad vasjo Županje njive, pri Cinku na Rogu, mestoma na N. Snežniku.    V začetku leta 1972 je bilo v Julijskih Alpah 13,3  vseh slovenskih jam ali 471 jam, v Kamniških Alpah 2,6  92, v Karavankah 0,6  21, skupaj v Alpah torej 16,5  ali 584 jam. Takrat je jamski kataster za ozemlje SR Slovenije vseboval zapisnike o 3.534 jamah Kranjc, 1972. V začetku šestdesetih let 19. stol. so vnesli v slovenski kataster dvatisočo jamo. Dejstvo, da je l. 1972 bilo na dinarskem krasu okoli 83  jam in na preostalem krasu le okoli 17 , je treba razlagati ne le z večjim obsegom dinarskega krasa, marveč tudi s tem, da se na preostalem krasu vode predvsem raztekajo, kar slabša pogoje za nastanek jam. Sredi leta 2002 je bilo v katastru zapisanih nad 7.000 in v letu 2003 okoli 8.000 jam.    Manj kot s povečanjem števila jam smo lahko zadovoljni z odkrivanjem jam velikih razsežnosti. V 19. stoletju sta bila na našem krasu najdaljša jama in najgloblje brezno na svetu, v 20. pa je naša najdaljša Postojnska jama že izpadla s seznama stotih najdaljših jam.    Seznam najdaljših jam v Sloveniji po stanju iz leta 2003	747	Jamski sistem Postojnska jama	20570	734	Predjamski sistem	13092	955	Kačna jama	12750	6.001	M-16Tolminski Migovec	11300	3.000	Pološka jama	10800	6.040	Črnelsko brezno	8950	65	Križna jama	8273	87	Velika Karlovica	8057	748	Planinska jama	6656	736	Dimnice	6020	3.457	Brezno pri gamsovi glavici	6000	735	Škocjanske jame	5800	6.200	Čehi 2	5291	259	Najdena jama	4987	576	Zelške jame	4742	17	Podpeška jama	4390	6.300	Zadnikovo brezno	3827	3.200	Mala Boka	3545	6.000	Skalarjevo breznoKanin	3485    Brezen, globljih od 400 m, je bilo takrat v Franciji 21 35  vseh na svetu s skupno globino 14.900 m, v Italiji 25 , v Avstriji 8  itd.    V svetovni primerjavi imamo pri nas malo, točneje nič jam, kjer bi našli sledove umetniškega ustvarjanja jamskega človeka, čeprav je bilo odkritih razmeroma veliko paleolitskih in arheoloških jam Leben, 1970. Najbolj so zgoščene na Pivki. Tudi človeškega okostja niso našli v nobeni naši jami. O vzrokih za to lahko samo ugibamo.    Seznam najglobljih brezen v Sloveniji v letu 2003	6.200	Čehi 2	1.533 m	6.040	Črnelsko brezno	1.241 m	6.452	Vandima	1.182 m	6.300	Zadnikovo brezno	1.135 m	7.090	Renejevo brezno	1.068 m	6.001	M-16Tolminski Migovec	970 m	6.000	Skalarjevo breznoKanin	911 m	6.049	Brezno pod velbom	852 m	3.457	Brezno pri gamsovi glavici	817 m	3.000	Pološka jama	704 m	742	Velika ledena jama v Paradani	650 m	7.455	C 11 Možnica	644 m	6.926	Vrtiglavica	643 m	6.301	Ledena devica	634 m	6.050	Brezno Hudi Vršič	620 m	2.016	Majska jama	592 m	4.483	Brezno pri Leški planini	536 m	6.400	Brezno pod Moličko pečjo	533 m    Razen pri Črnelskem breznu je dolžina rovov večja kot globina, pri Vrtiglavici pa sta obe razsežnosti enaki.    Z veseljem ugotavljamo, da je najstarejša turistična jama na svetu naša Vilenica in da se je jamski turizem po odkritju Postojnske jame l. 1818 najbolj razcvetel prav na našem krasu, obenem pa z žalostjo spoznavamo, da je prav turizem v času razsvetljevanja z dimnimi sredstvi lepoti našega kapniškega bogastva prizadel največ škode. Po upadu obiska v času vojn na Balkanu v devetdesetih letih se število jamskih turistov spet povečuje. Še bolj je razveseljivo, da zadnja leta osnovne in srednje šole množično vključujejo jamski obisk v dopolnili pouk in s tem zagotavljajo povečano zanimanje za kraško okolje. V preglednici navajamo podatke o obisku v letu 2001, ki so nam jih posredovale jamske uprave med obiskovalci so posebej navedeni otroci, ki so si jame ogledali največ v okviru šolskih terenskih vaj ali ekskurzij, manj v spremstvu odraslih več o tem gl. v opisu regij.    Obisk slovenskih turističnih jam leta 2001Jama	Upravljalec		                     Obisk		Skupaj	Slovenci	Tujci	OtrociVilenica	Jamarsko društvo Sežana	11.526	10.278	1.248	4.196Divaška jama 	Jamarsko društvo B. Ž., Divača	1.856	1.244	612	556Dimnice	Jamarsko društvo Dimnice, Koper	2.400	2.200	200	1.900Škocjanske jame	Park Škocjan. jame, Škocjan	56.838	14.889	41.949Postojnska jama	Postojnska jama, turizem	460.705	57.265	403.440	97.390Pivka in Črna jama		3.281	571	2.711Jama pod Predjamskim gradom		13.890	2.163	1.727	3.328Planinska jama	Jamarski klub Planina	882	812	70	217Križna jama	Društvo ljubiteljev Križne jame	Bloška Polica, Gahovo	2.200	nad 50 Županova jama	Turistično društvo Grosuplje	5.308	5.245	63	4.196Kostanjeviška jama	Klub jamarjev Kostanjevica	10.300Železna jama	Društvo za raziskovanje jam 	Simon Robič Domžale	2.150	2.000	150	1.150Pekel	Jamarski klub Črni galeb, Prebold	14.825	4.135	680Huda luknja	Koroško-šaleški jamarski klub 	Speleo siga, Velenje	1.500	260