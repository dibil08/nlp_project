UNIVERZA V NOVI GORICI FAKULTETA ZA PODIPLOMSKI ŠTUDIJ 
POVIJEST POZNAVANJA DINARSKOG KRŠA NA PRIMJERU POPOVA POLJA 
ZGODOVINA POZNAVANJA DINARSKEGA KRASA NA PRIMERU POPOVEGA POLJA 
DISERTACIJA 
Ivo Lučić 
Mentorja: prof. dr. Andrej Kranjc 
prof. dr. Petar Milanović 
Nova Gorica, 2009 
Izjavljujem da je ova disertacija u cijelosti moje autorsko djelo. 
Hereby I declare this thesis is entirely my author work. 
Izvadak 
Povijest poznavanja Dinarskog krša na primjeru Popova polja (Pokušaj holističke interpretacije krša uz pomoć karstologije, povijesti okoliša i kulturnog krajolika) 
Tekst predstavlja rezultat analize poznavanja, upotrebe i obilježavanja jednog istaknutog krškog krajolika, temeljeći se isključivo na uvidu u dostupnu literaturu i pisane izvore. Te tri vrste odnosa u značajnoj mjeri su povezane sa znanstvenim područjima: poznavanje s prirodnim znanostima, upotreba s tehničkim znanostima i obilježavanje s društveno- humanističkim znanostima. Prirodoslovlje je naglašeno zastupljeno s fizičkim geoznanostima koje prodiru u Popovo polje krajem 19. stoljeća, zajedno s karstologijom. Upotreba se gotovo isključivo odvijala tradicionalnim sredstvima do sredine 20. stoljeća, prevladavajuće djelatnosti ostale su tradicionalne do početka zadnje trećine toga stoljeća, a modernizacija je rezultirala snažnom deagrarizacijom, pustošnom depopulacijom i dalekosežnim ekološkim štetama. Obilježavanje krajolika još duže je zadržalo tradicionalni pečat dubinski temeljen na mitološkim kulturnim strukturama. One su, premda uglavnom jedinstvene, kroz političku modernizaciju rezultirale još snažnijom podjelom prostora. Kulturna povijest primala je ovaj prirodno jedinstven prostor – promatran na bazičnoj razini kao Popovo polje i u najširem smislu kao Dinarski krš – kao dijelove različitih društvenih cjelina, što mu je dalo različite povijesne uloge i različite identitete. Do kraja 20. stoljeća dominantna upotreba i obilježavanje ovih prostora gotovo uopće nisu primile poruke izuzetnosti koje im je slala karstologija. Karstologija je na kraju toga razdoblja definicijski formirana kao kompleksna holistička znanost (Panoš 1995), ali se znanstvena praksa holizma zadržala u okvirima interdisciplinarnosti geoznanstvenog prirodoslovlja, a etička praksa povremeno snažno određena etničkim granicama. Važan dio rješenja vidi se u pokretanju kompleksnih studija krajolika u kojima bi holistički shvaćena karstologija, s obzirom na prirodu reljefa, mogla imati nosivu ulogu, te diseminaciju tih znanja kroz obrazovne sustave i javne medije. 
Ključne riječi: Popovo polje, Dinarski krš, krš, karstologija, hotspot biodiverziteta podzemne faune, holizam, povijest okoliša, tradicionalna privreda, modernizacija, deagrarizacija, kulturni krajolik, kamena pustinja, zemlja grobova. 
I 
Abstract 
History of Studies on Dinaric Karst, Using the Example of Popovo Polje (Towards a holistic interpretation of karst, using karstology, history of the environment and cultural landscapes) 
This text is the result of analyses of knowledge, use and markings of a prominent karst area, based primarily on the available references and other written sources. These three types of approach are substantively connected with three scientific areas: knowledge with natural sciences, use with technical disciplines, and markings with social studies and humanities. Natural sciences are emphasized in the physical geo-studies, which first appear in Popovo Polje in late 19th century, along with karstology. Until mid-20th century, the use was mainly through traditional means, and the dominant activities remained traditional until the last third of the century. Modernisation resulted in de-farming, vast de-population and far-reaching ecological damage. Marking maintained its traditional elements even longer, deeply rooted on mythological cultural structures. However unique, they resulted in an even stronger division of space, caused by political modernisation. Cultural history treated this naturally unique space – observed as Popovo Polje on the basic level, and as Dinaric Karst in the widest sense – as parts of different societal units, giving it different historical roles and different identities. Until the very end of the 20th century, the dominant use and marking of this space absorbed no messages of excellence emitted by karstology. At the end of the period, karstology was defined as a complex holistic science (Panoš 1995), but the scientific practice of holism was kept within the boundaries of inter-disciplinary geo-scientific natural science, and ethical practices were periodically defined by ethnic boundaries. An important element of the solution lies in the launching of complex studies of the area, with holistic karstology in the lead, in light of the nature of the landscape, accompanied by dissemination of such knowledge through education systems and the media. 
Key words: Popovo Polje, Dinaric Karst, karstology, subterranean flora biodiversity hotspot, holism, environmental history, traditional farming, modernisation, de-farming, cultural landscape, stone desert, land of the graves. 
II 
Izvleček 
Zgodovina poznavanja Dinarskega krasa na primeru Popovega polja (Poizkus holistične interpretacije krasa s pomočjo krasoslovja, zgodovine okolja in kulturne krajine) 
Besedilo je rezultat analize poznavanja, uporabe in opisovanja te izredne kraške pokrajine, temelječe izključno na dosegljivi literaturi in pisnih virih. Ti trije odnosi do pokrajine so tesno povezani z znanstvenimi področji: poznavanje z naravoslovjem, uporaba s tehničnimi vedami in opisovanje z družbenimi in humanističnimi vedami. Naravoslovje je zastopano predvsem s fizičnimi geoznanostimi, ki so se pričele, skupaj s krasoslovjem, zanimati za Popovo polje konec 19. stoletja. Uporaba je bila do srede 20. stol. vezana izključno na tradicionalno tehniko, tudi prevladujoče dejavnosti so ostale tradicionalne do zadnje četrtine istega stoletja. Odraz modernizacije je bila močna deagrarizacija, praznjenje zaradi depopulacije in dalekosežne ekološke posledice. Opisovanje pokrajine je še dlje obdržalo tradicionalni pečat, globoko zasidran v mitoloških kulturnih strukturah. Zaradi teh struktur, čeprav enkratnih, je bil prostor potom politične modernizacije še močneje razdvojen. Kulturna zgodovina je ta naravno enotni prostor – če gledamo nanj z vidika Popovega polja oziroma najširše z Dinarskega krasa – upoštevala kot različne dele družbene enote, kar mu je dalo različne vloge v zgodovini in tudi različno identiteto. Do konca 20. stol. prevladujoči uporaba in opisovanje sploh nista spoznali sporočila o izrednosti, ki ga je nakazovalo krasoslovje. Krasoslovje je konec tega obdobja po definiciji šteto za kompleksno, celostno znanost (Panoš 1995). Vendar se je znanstvena praksa celostnega gledanja zadržala v okviru interdisciplinarnega geoznanstvenega naravoslovja, medtem ko je bila etična vsakdanjost občasno močno podrejena etničnim mejam. Pomemben del izboljšanja bi bila kompleksna preučevanja pokrajine, pri katerih bi imelo glavno vlogo, glede na naravo pokrajine, prav celostno razumljeno krasoslovje, ter širjenje dobljenega znanja preko sistema izobraževanja in javnih medijev. 
Ključne besede: Popovo polje, Dinarski kras, kras, krasoslovje, vroča točka biodiverzitete podzemeljske favne, celostni pristop, zgodovina okolja, tradicionalno gospodarstvo, modernizacija, deagrarizacija, kulturna krajina, kamnita puščava, dežela grobov. 
III 
IV 
Sadržaj 
Izvadak, Abstract, Izvleček I-III Sadržaj V-VI Popis ilustracija VII-X 
Uvod 1 
I. Dio: materijal 11 A: DO SREDINE 20. STOLJEĆA 13 1.1. Pojava, afirmacija karstologije i karstološka afirmacija Popova polja 22 1.2. Tradicionalna upotreba Popova polja 39 1.3. Kulturna slika: čudni ljudi iz čudne zemlje 77 
B: DRUGA POLOVICA 20. STOLJEĆA 115 1.4. Karstologija kao pitanje vododrživosti krša 115 1.5. Upotreba krajolika: milost i nemilost nepostojeće industrijalizacije 150 1.6. Kulturno jedinstvo i politička disolucija prostora 193 
II. Dio: Rasprava 261 2.1. Fizikalno prirodoslovlje krša ili holistička krška znanost 263 2.2. Modernizacija kao ekstremna deagrarizacija i depopulacija 284 2.3. Kulturni krajolik: kamena pustinja i zemlja grobova 324 
III. Dio: Sinteza i zaključak 383 3. K smislu cjeline 385 Zaključak: svi, sve i svuda 403 Making Sense of the Whole (English) 407 
Bibliografija 431 Zahvale 479 Sažetak, Summary, Povzetek 481 
Table ilustracija 491 
V 
Table of contents 
Izvadak, Abstract, Izvleček I-III Contents V-VI List of illustrations VII-X 
Introduction 1 
Part I: Material 11 A: UNTIL MID-20th CENTURY 13 1.1. Appearance and promotion of karstology and karstological promotion of Popovo Polje 
22 
1.2. Traditional use of Popovo Polje 49 1.3. Cultural image: strange people from a strange land 77 
B: SECOND HALF OF THE 20th CENTURY 115 1.4. Karstology as an issue of water sustainability of karst 115 1.5. Using the landscape: mercy and mercilessness of non-existent industrialisation 
150 
1.6. Cultural unity and political dissolution of a space 193 
Part II: Discussion 261 2.1. Physical natural history of karst or a holistic study of karst 263 2.2. Modernisation as extreme de-farming and depopulation 284 2.3. Cultural landscape: stony desert and land of the graves 334 
Part III: Synthesis and conclusion 383 3. Making sense of the whole 385 Conclusion: everyone, everywhere, everything 403 Making Sense of the Whole (English text) 407 
Bibliography 431 Acknowledgements 479 Sažetak, Summary, Povzetek 481 
Table of illustrations 491 
VI 
Popis ilustracija 
Popis slika 
1. Iluminirana stranica Historia naturalis Plinija Starijeg (23-79) iz 77. godine nove ere, Venice R. de Novimagio, 1483. (www.sciweb.nybg.org) 2. Prva slika gaovice, koju je dao uraditi U. Aldrovandi 1574. godine (Grmek i Balabanić 2000) 3. Sopra le Metheore d' Aristotile (1584.) Nikole Gučetića (1549-1610) 4. Joanikije Pamučina (1810-1870) (Čokorilo 1976) 5. Vid Vuletić Vukasović (1853-1933) (Vr, 2001/V:41) 6. Prvi crtež inventara Vjetrenice (Mihajović 1890a) 7. Glasnik Zemaljskog muzeja u Sarajevu 8. Skica hidrološkog funkcioniranja Popova polja (Katzer 1903b) 9. Karel Absolon (1877-1960) (www.mixxx.cz/files/karel%20absolon.jpg) 10. Cvijićeva skica jugoistočnog dijela popovopoljske udoline s Humom (1926) 11. Jovan Cvijić (1865-1927) (www.sr.wikipedia.org) 12. Naslovna stranica monografije M. Radovanovića (1929) i autoportret autora fotografija Čedomilja Kuševića 13. Gaovica (Delminichtys ghetaldii), crtež Slavka Polaka (Lučić 2003c) 14. Rakušac Niphargus balcanicus, (Absolon 1916a) 15. Kukac Hadesia vasicekii (Absolon 1916a) 16. Manastir Zavala, crtež E. Arndta (Mihajlović 1890a) 17. Uskotračna željeznica Gabela – Gruž – Zelenika – Bileća (www.zeljeznice.net/forum) 18. Blato u Popovu polju (Ćurčić 1915a) 19. Čamci kojima su se služili Popovci za savladavanje blata (Ćurčić 1915a) 20. Hadži-begov grad kod Hutova s kraja 19. stoljeća (Hörmann 1890a) 21. Načini ribanja u Popovu polju (Ćurčić 1915a) 22. Jama obzidana za potrebe ribanja (Ćurčić 1915a) 23. Boris Sket (Snimio Darko Bakšić) 24. Niphargus balcanicus (snimio Boris Sket) 25. Izgradnja brane u Grančarevu (Energoinvest 4/1974) 26. Reportaža o punjenju akumulacije Grančarevo: „Ne vjeruju zelenim talasima“ (Glas Trebinja, 1967) 27. Prometna situacija u Popovu polju sedamdesetih godina 20. stoljeća: s konja na fiću (DNJN 1973/16,14) 28. Lokve su mjesta čestih stradanja, Glumina (Snimio Ivo Lučić) 29. Za pet velikih pomora ribe nije bio objavljen uzrok (Glas Trebinja 1985) 30. Gomile, ponajstariji spomenici kulture, nerijetko su bile izložene uništavanju (DNJN 1973/17, 51) 31. Trebišnjica je postala kanal koji skuplja otpad, završni dio umjetnog toka (Snimio Ivo Lučić) 32. Popovske crkve: ploča iz ruševine crkve sv. Petra u Zavali (Palameta 1997) 33. Manastir u Zavali (snimio Vlado Božić) 
VII 
34. Crkva sv. Roka na Trebimlji (Snimio Ivo Lučić) 35. Ostaci džamije u Kotezima (Snimio Ivo Lučić) 36. Stećak s rodoslovnim napisom u Veličanima (Snimio Ivo Lučić) 37. Fotografija stećka ispred Vjetrenice (Foto Solvej) 38. Stećak na Međugorju kod Glumine (Snimio Ivo Lučić) 39. Stariji nadgrobni križevi iz Popova polja (Mićević 1952) 40. Završni dio Popova polja između inudustrijske i zanosne slike (Snimio Ivo Lučić) 41. Poput magle, aktualne kulturne slike zakrivaju prirodne vrijednosti Popova polja (Snimio Ivo Lučić) 42. Popovo polje, krška zaravan Šume i Hum (Snimio Ivo Lučić) 43. Popovo polje i ulaz u Valu u Zavali (Snimio Ivo Lučić) 
Popis karata: 
Karta 1. Prva karta Vjetrenice (Mihajlović 1890), ujedno i prva karta te vrste u BiH. Karta 2. Jedno od ranijih kartografskih prikaza Popova (Papava) Karta 3. Granice Popova polja s etnokonfesijskim podacima o domaćinstvima prema stanju iz 1938. (Mićević i Filipović 1959) Karta 4. Geološka karta Zapadne Bosne i Turske Hrvatske E. Mojsisovicza (Mojsisovicz et al. (eds.) 1880), tj. „dinarskog sistema“ Karta 5. Kartografi Popovo polje najčešće „rastežu“ na još Mokro polje i kršku zaravan Šume (Autokarta Hrvatske i Bosne i Heregovine, Jutarnji list) Karta 6.... ali na krajnje shamatiziranoj karti, vidi se da su to odvojene morfološke cjeline (Lučić 2003) Karta 7. Jedno od mogućih tumačenja granica Popova polja: orografska karta (Vlahinić 2004) Karta 8. Karta Dinarskog krša (Lučić 2005) Karta 9. Karta arela tradicijske kulture Jugoistočne Europe, u kojem jedno od jedanaest ili dvanaest područja čini dinarski kulturni areal (VII). Usporedbom s geotektonskom kartom Dinarskog krša (karta 8) vidljivo je da njegovo područje obuhvaća još sredozemni areal (XI) i dijelom podunavski areal (IX), te da jedan manji dio ostaje izvan područja koje je označeno na karti (Gavazzi 1978) 
Popis tablica, shema i grafikona 
1. Grafikon dubine karstrifikacije u slivu Trebišnjice (Milanović 1979a) 2. Shema kretanja podzemnih voda u slivu Trebišnjice od Gatačkog polja do Omble (Milanović 1979a) 3. Shema odnosa površinskih i podzemnih voda Popova polja (Milanović 1979a) 4. Omjer trajanja poplavnih i vegetacijskih razdoblja u Popovu polju 1890-1940. (Vlahinić 2004) 
VIII 
Illustrations 
Images 
1. Illuminated text page from Historia naturalis, Pliny the Elder (23-79), 77 A.D. Venice R. de Novimagio, 1483. (www.sciweb.nybg.org) 2. The very first picture of spotted minnow, commissioned by U. Aldrovandi, 1574 (Grmek and Balabanić 2000) 3. Sopra le Metheore d' Aristotile (1584) by Nikola Gučetić (1549-1610) 4. Joanikije Pamučina (1810-1870) (Čokorilo 1976) 5. Vid Vuletić Vukasović (1853-1933) (Vr, 2001/V:41) 6. The very first drawing of inventory in Vjetrenica, (Mihajlović 1890a) 7. Gazette of the National Museum in Sarajevo 8. A chart of hydrology lines in Popovo Polje (Katzer 1903b) 9. Karel Absolon (1877-1960) (www.mixxx.cz/files/karel%20absolon.jpg) 10. A sketch by Cvijić, of southeastern parts of the Popovo depression and Hum (1926) 11. Jovan Cvijić (1865-1927) (www.sr.wikipedia.org) 12. Cover page of a monograph by M. Radovanović (1929) and a self-portrait of Čedomilj Kušević, author of the photographs 13. Popovo minnow (Delminichtys ghetaldii), a sketch by Slavko Polak (Lučić 2003c) 14. Niphargus balcanicus shrimp, (Absolon 1916a) 15. Hadesia vasiceki insect (Absolon 1916a) 16. Zavala Monastery, drawing by E. Arndt (Mihajlović 1890a) 17. Gabela – Gruž – Zelenika – Bileća narrow-gauge railway (www.zeljeznice.net/forum). 18. Popovo Polje flooded (Ćurčić 1915a) 19. Boats used by residents of Popovo to combat flood (Ćurčić 1915a) 20. Hajji-bey's town near Hutovo, late in 19th century (Hörmann 1890a) 21. Fishing methods in Popovo Polje (Ćurčić 1915a) 22. Pit, walled to accommodate fishing (Ćurčić 1915a) 23. Boris Sket (photo by Darko Bakšić) 24. Niphargus balcanicus (photo by Boris Sket) 25. Construction of the Grančarevo dam (Energoinvest 4/1974) 26. Report on accumulation at the Grančarevo reservoir: "Do not believe the green waves" (Glas Trebinja, 1967) 27. Transport situation in Popovo Polje, early 1970's: swapping a horse for a Fiat 750 (DNJN 1973/16,14) 28. Lokve often suffer, Glumina (photo by Ivo Lučić) 29. No cause was given for five major fishkills (Glas Trebinja) 30. Mounds, the oldest cultural monuments often suffer destruction (DNJN 1973/17, 51) 31. Trebišnjica has become a junk canal; final part of the artificial bed (photo by Ivo Lučić) 32. Churches in Popovo: plaque from the debri of St. Peter's Church in Zavala (Palameta 1997) 33. Zavala Monastery (photo by Vlado Božić) 34. St. Roch's Churc at Trebimlja (photo by Ivo Lučić) 
IX 
35. Remains of the Kotezi mosque (photo by Ivo Lučić) 36. Stećak tombstone with genealogies in Veličani (photo by Ivo Lučić) 37. Photo of a stećak tombstone in front of the Vjetrenica cave (Photo Solvej) 38. Stećak tombstone at Međugorje near Glumin (photo by Ivo Lučić) 39. Ancient cross-shaped tombstones in Popovo Polje (Mićević 1952) 40. Far end of Popovo Polje, between an idyllic and an industrial image (photo by Ivo Lučić) 41. Current cultural images envelope the natural values of Popovo Polje and cloud their appearance (photo by Ivo Lučić) 42. Popovo Polje, karst planes Šuma and Hum (photo by Ivo Lučić) 43. Popovo Polje and entrance to Vala in Zavala (photo by Ivo Lučić) 
Maps: 
Map 1. The first map of Vjetrenica (Mihajlović 1890) and also the first map of its kind in BiH Map 2. An earlier cartographic presentation of Popovo (Papava) Map 3. Boundaries of Popovo Polje with ethno-religious data on households as in 1938 (Mićević i Filipović 1959) Map 4. Geological map of Western Bosnia and Turkish Croatia, by E. Mojsisovicz (1880), i.e. "the Dinaric system" Map 5. Cartographers usually "stretch" Popovo Polje to include Morko Polje and the Šuma karst plane (Autokarta Hrvatske i Bosne i Heregovine, Jutarnji list) Map 6. ... but a highly schematic map shows separate morphological units (Lučić 2003) Map 7. A possible interpretation of the boundaries of Popovo Polje: an orographic map (Vlahinić 2004) Map 8. A map of Dinaric karst (Lučić 2005) Map 9. A map of areals of traditional cultures of South-eastern Europe, with one of eleven or twelve areas make up the Dinaric cultural areal (VII). Comparison with a geo-tectonic map of the Dinaric karst (Map 8) shows that it also includes the Mediterranean areal (XI) and part of the Danube areal (IX), and that a very small part remains outside the area indicated in the map (Gavazzi 1978) 
Tables, charts and graphs 
1. A graph presenting karstification depths in the Trebišnjica basin (Milanović 1979a) 2. Subterranean flow charts in the Trebišnjica basin, from Gatačko Polje to Ombla (Milanović 1979a) 3. A chart depicting the surface vs. subterranean water ratio in Popovo Polje (Milanović 1979a) 4. Flooding vs. vegetation seasons ratio in Popovo Polje, 1890-1940 (Vlahinić 2004) 
X 
Uvod 
Još od klasičnog razdoblja karstologije, Popovo polje je vrednovano kao prvorazredna krška cjelina i izuzetna tema. O tome u literaturi postoje brojni dokazi. Friedrich Katzer kaže za Popovo polje da je «karakteristično obilježje bosansko- hercegovačkog krškog krajolika» i da «spada po mnogo čemu u najzanimljivije dijelove Hercegovine» (1903a). U svom nedovršenom radu Edmund Richter ga opisuje riječima: «Sve je najdivljiji krš s mnogo vrtača.» (1905, 399), a za Trebišnjicu kaže kako nema znamenitije krške rijeke koja «završuje u ponorima» od nje (1905, 401). Za Karela Absolona, Popovo polje je tipično polje udubljeno u čistom kršu, iz kojega mnoge podzemne rijeke otječu prema Jadranu, a najveća od njih je Ombla, ujedno i «najveća podzemna rijeka na svijetu» (1916b). Cvijić je ocijenio da ja to «najčistiji tip slepe doline» (1950, 3) u području kojeg je opisao riječima: «Nema dubljeg i celcatijeg karsta nego što je ovaj hercegovačko-crnogorski između donje Neretve, Skadarskog Blata i Jadranskog Mora» (Cvijić 1926b, 434). Pored samog polja, pridavali su veliki značaj pojedinim njegovim dijelovima, kao Vjetrenici, humovima koji u zaravni Trebinjske šume imaju svoj locus typicus, suhim valama u kojima su tražili ključeve za zagonetku nastanka polja, i drugima. Ništa manje, ako ne i veće zanimanje za Popovim poljem pokazali su biolozi, preciznije, biospeleolozi: Absolon, čija se ozbiljnost istraživanja ogleda u 150 tisuća sakupljenih uzoraka organizama, među kojima je oko tisuću oblika stalnih stanovnika pećina iz 40 najheterogenijih porodica, koje je obrađivalo 25 specijalista, nalazi da su mnoge od njih «žive okamine», a da je Hercegovina «u kutu Neretve» najveće njezino žarište (1916b). Jovan Hadži organizira ekspediciju za koja kaže da je „prva u većem stilu“ „domaćih naučnika“ (Hadži 1932, 103), te i sam iz toga materijala opisuje dvije nove vrste, jednu od «naročitog znanstvenog interesa». «Nijedna pećina kod nas, možda čak na svijetu, nema tako bogatu troglobiontsku faunu kao pećina Vjetrenica» ustvrdio je Pretner (1963), a Sket za Popovo polje kaže da je jedno od speleobioloških najzanimljivijih i najbogatijih područja u Dinarskom kršu (1983a). Tijekom novijeg razdoblja, kad je karstologija iz vizionarske prerasla u egzaktniju kvantitativnu znanost, riječi su postale suzdržanije, a istraživanja na terenu se razbuktala i dobila neviđenu društvenu potporu. Kroz ta istraživanja primijenjene su brojne metode, među kojima i potpuno nove, koje su bile uvjet za «prodor u suštinu fenomena karsta» (Milanović 1979a, 143). 
Unatoč svemu, spoznaje koje su se nagomilale u dotadašnjim istraživanjima, nisu imale većeg praktičnog utjecaja na lokalnu javnost i općenito na upotrebu krajolika. Popovci su s vremenom usvajali sliku svoga polja kako ju je kreirala industrijsko- ekonomska era, kao pasivnog i beskorisnog krša. Ona je ostajala izbljeđivanjem tradicionalnih sakralnih, mitoloških i drugih specifičnih pejsažnih obilježja koja u kulturnoj geografiji označavaju «duh mjesta» i definiraju «područje brižnosti». 
Pored općenito lošeg dojma koji ostavljaju nepromišljen razvoj i demografsko pustošenje ovoga kraja, sliku bitno dizajniraju napetosti po geopolitičkim šavovima što presijecaju Popovo polje, a koje ovdje ostavljaju teške posljedice. Zapaženo je da se u toj percepciji ne radi samo o manjku prikladnih obavijesti o vrijednostima krškog krajolika, nego da se voljno potenciraju negativne slike. Analizirajući radove o jamama Popova polja, domu najbogatije podzemne faune na svijetu, utvrđeno je da najviše utjecaja na javnost imaju jame masovne grobnice, tj. da se znatno više ističu »jame smrti od jama života« (Lučić 2007b). 
Pored navedenih, važnu sliku Popova polja u drugoj polovici 20. stoljeća daje njegova upotrebna vrijednost. Ona je konzumirana izgradnjom hidroenergetskog sustava uz kojeg se, kao komparativna prednost, navodila i poljoprivreda. Poljoprivreda je tisućama godina bila smatrana najvećom vrijednošću polja, ali je baš u zamahu industrijskog razvitka ostala bez društvene podrške. O ostalim aspektima krajolika Popova polja nije se vodilo dovoljno računa, iako je bilo ozbiljnih upozorenja biologa (Sket 1971, 1980, 1983a, 1983b; Pretner 1963, Čučković 1978, 1983) da će takva upotreba nepovratno umanjiti njegove izuzetne prirodne vrijednosti. 
Sve to nalagalo je da se ozbiljnije razmotri pozadina neodgovarajućeg položaja tako vrijednog krajolika. Činjenica da ovo područje čini istaknuti dio Dinarskog krša, prvog zapaženog i opisanog krškog reljefa u svijetu, i danas jedne od morfološki najrazvijenijih i najpoznatijih krških cjelina, sama po sebi nameće potrebu ozbiljnijeg vrednovanja ne samo toga dijela nego cijelog dinarskog prostora. 
Stoga smo nastojali istražiti osnovne prirodne elemente Popova polja i osnovne oblike njegova korištenja, te okolnosti koje su kreirale kulturni krajolik Popova polja. Unutar toga, nametnulo se niz tema poput razvoja karstologije i njezina odnosa prema interdisciplinarnosti i prema održivosti, modernizacije tradicionalnog krškog područja, dijaloga između tradicionalne i karstološke slike krša Popova polja, razne varijable kulturnog krajolika, osobito one koje teže zadobijanju glavnih identitarnih obilježja, itd. Također, nastojali smo pratiti neke pojave i procese koje imaju općenit značaj za prirodnu cjelinu Dinarskog krša i uspoređivati ih sa zbivanjima u Popovu polju. 
Rad se temelji na informacijama iz sve dostupne literature – izuzevši sadržaje autorske umjetnosti o krajoliku i neposredna zbivanja na terenu – od najranijih vremena do potkraj 20. stoljeća, preciznije, do osamostaljenja Bosne i Hercegovine, odnosno do raspada Jugoslavije. Središnje mjesto ima građa 20. stoljeća, što je opravdano iz najmanje tri razloga: a) čitanje tragova u krajoliku samo po sebi osigurava dovoljno poniranje u povijest prostora, b) promjene koje su ranije zahvaćale ovdašnji krški krajolik razvijale su se dugo i sporo i premda su neke od 
2 
njih bile korjenite (npr. ogolijevanje krša), najintenzivnija zbivanja u krajoliku nastaju tijekom 20. stoljeća, i c) usporedo s dolaskom karstologije izvori o Popovu polju postaju izdašniji i kvalitetniji, a karstološki instrumenti stječu mogućnost za kompleksnije zahvaćanje bitnih pitanja krša. 
Na samom početku rada bilo je jasno, što se u daljnem postupku još više potvrdilo, da se odgovor o sudbini krškog krajolika može vjerodostojno tražitit samo kroz interdisciplinarnu analizu. To je karstologiji, matičnom obzoru unutar kojeg se odvijao postupak, potvrdilo obavezu široke otvorenosti i to ne samo kroz geoznanosti ili prirodoslovne pristupe, nego i kroz sve ostale – tehničke, društvene i humanističke znanosti – težeći zadobijanju što cjelovitije slike. 
Tako, najprije su kroz prirodoslovlje „pročešljane“ i izložene informacije o Popovu polju i koncepcije krša kojima pripadaju; potom su, služeći se poviješću okoliša (i/ili ekohistorije) i agrarnom geografijom predstavljeni oblici korištenja krša i odnos čovjeka i okoliša u dva smjera: utjecaj prirodnog okružja na društvena zbivanja i utjecaj čovjeka na prirodni okoliš, uključujući njihov negativni apsket; a potom su kroz kulturni krajolik analizirani i izloženi načini simboličkog obilježavanja prostora, dakle onakvi kakvima obično javnost smatra da krajolik stvarno jest. Posebna novost za autora rada jest susret s kulturnim krajolikom, koji je promatran kroz raščlanjenje nekih prirodnih i kulturnih (materijalnih i nematerijalnih) elemenata krajolika i uz pomoć njih sintetiziranje prevladavajućih tipova kulturnog krajolika. Iznenađeni smo rezultatima koji pokazuju da u percpeciji krajolika prirodne osnove imaju tek polazni impuls, koji brzo biva prekriven simboličkim značenjima. 
Konačan oblik rad duguje raznim okolnostima, ne samo znanstvene nego i biografske naravi: politološkom obrazovanju autora, pohađanju postdiplomskog studija Povijest i filozofija znanosti u Dubrovniku, novinarskom radu, višegodišnjem iskustvu istraživanja i zaštite Vjetrenice i rodnog Popova polja; ekohistorijsku formulaciju dao mu je pokušaj prijave rada na studiju povijesti Filozofskog fakulteta u Zagrebu; a njegov karstološki okvir i instrumentarij odredio je postiplomski Studij karstologije Sveučilišta Nova Gorica koji se izvodi u Postojni. 
Ambijent na Institutu za istraživanje krša u Postojni (IZRK) bio je višestruko poticajan za pisanje rada već od prvog dodira. Nakon našeg zanimanja za prijavu doktorata na IZRK-u, pozitivna reakcija stigla za jedan dan, što je djelovalo zbunjujuće nakon bezuspješnog čekanja odgovora gotovo cijelu studijsku godinu na Sveučilištu u Zagrebu. To se nastavilo cijelo vrijeme s uvijek najpovoljnijim rješenjima. Tako, brzo je prihvaćen naslov i skica teme, prihvaćane su sve studentske ideje – uključujuću i molbu da se da se teza radi na materinskom jeziku – te poticana autorska sloboda i samostalnost. Osoblje Instituta pogodovalo je na svestran način od pomoći najpraktičnijim savjetima, preko ustupanja literature do organizacije financijskih aranžmana, uključujući i stjecanje stipendije. Sve to još je više autora 
3 
motiviralo za rad, a tezu činilo metodološki vjerodostojnijom, na podnošljiv način ispravljajući raniju, možda naivnu zamisao, da su priroda i krš mjesta u koja se može pobjeći od politike i od povijesti. 
Također, u osobnom iskustvu potvrdilo se shvaćanje da je znanstveno djelo, unatoč zaokretima i raskidima koje spominje povijest znanosti, rezultat kumulativnog rada generacija znanstvenika. Razumljivo je da ono posebno dolazi do izražaja u slučaju poput našeg, jer isključivo na temelju literature – nečijeg znanstvenog rada, a ne istraživanjima terena – teži holističkoj interpretaciji krša. Nelagode koje smo ponekad imali stojeći na raskršćima s puno metodoloških nepoznanica, i dilema kako korektno odraziti sva znanstvena razdoblja i područja, prevladavali smo naslanjajući se opetovano na brojne značajne radove iz povijesti znanosti ili na izravnu pomoć mentora, članova komisije i niza drugih znanstvenika, koja nije nikada bila uskraćena. 
4 
Osnovni pojmovi 
Prije nego prijeđemo na sadržaj rada, dali bismo naputke u kojem smo smislu koristili osnovne sadržajne pojmove, kao što su priroda, karstologija, povijest okoliša (i/ili ekohistorija), kulturni krajolik i Dinarski krš. Iako će se neki podaci tijekom čitanja ponavljati, smatrali smo da će ove terminološke napomene olakšati razumijevanje rada. 
Priroda: Pojam prirode vjerojatno je sadržajno jedan od najbogatijih pojmova u većini svjetskih kultura. U velikom broju enciklopedija i referentne literature, ističu se tri grupe značenja. Ta tri značenja zatičemo i u monografiji Povijesti europskog okoliša (Delort i Walter 2002). Prvo je prirodoslovno gledište, po kojem je priroda sav materijalni svijet koji nas okružuje i svi zakoni po kojima se ravna taj svijet. To gledište se uvelike koristi u našem radu, ali ne iscrpljuje sva značenja pojma. Drugo, filozofsko-teološko shvaćanje prirode kao onoga iz čega sve nastaje i u čemu sve nestaje. U povijesti znanosti, ovo je shvaćanje prethodilo prirodoznanstvenom, i postupno se od vremena novovjekovnih učenja razdvajalo na ova dva pojma. Prirodna znanost nastala je iz potrebe da se svijet vrednuje empirijskim, provjerljivim metodama. Iako su se znanosti jasno razlučile na prirodne i društveno- humanističke, one su na našim fakultetima ostale pod istim krovovima sve do sredine u 20. stoljeću. Zbog iskustvenih metoda koje su joj u temelju, u anglosaksonskim zemljama pojam znanost se odnosi samo na prirodnu znanost, dok se humanističke znanosti nazivaju humanities. U Europi se, pak, svaki sustav razmišljanja o svijetu i čovjeku smatra znanošću, unutar kojeg se razlikuju prirodne i društvene odnosno duhovne znanosti. Dvojstvo prirodnih i društvenih znanosti bitno je obilježilo zapadnu civilizaciju. Za ovaj rad važno je istaknuti da će se težiti holističkom shvaćanju prirode, dakle, da se u konačnom izrazu odražava smisao cjeline. Treće, priroda kao skup svojstava koji čini karakter nekog predmeta: čovjeka, životinje, stvari ili pojave. Prostori i pojave koje su djelo ljudskih ruku također se danas smatraju prirodnim, poput zelenih površina, jezera, biljaka, pasmina, itd. (Delort i Walter 2002). Ovo je više terminološka napomena, nego što pogađa bitan aspekt našeg promatranja. 
Karstologija: Općenito se kratko definira kao znanstveno bavljenje kršem. Izraz je novijeg datuma i više se koristi u svijetu (Gams 2004, 28). O njezinim znanstvenim aspektima, najčešće se govori u literaturi čiji su dijelovi jednostavno naslovljeni s krš (karst) ili krška topografija. Ponekad se koristi izraz znanost o kršu (karst science), a prema našim zapažanjima rjeđe izraz karstologija. 
Naziv joj dolazi od karsta, što je izvorno geografski pojam za slovensku pokrajinu Kras, u kojoj je krš prvo znanstveno zapažen i izučen. Od geografskog naziva prešla je put do međunarodnog naziva za struku (krasoslovje - karstologija), jedinog 
5 
slovenskog u svijetu (Gams 2004, 28). Usvojeno je i nekoliko izraza koje potječu iz «dinarskih» kultura kao što su dolina, hum, kamenica, polje, ponor i sl. 
Karstološka tradicija bilježi pristupe koji joj omogućuju izgradnju cjelovita znanstvenog sustava, poput holističkog određenja krša kod Daoxiana (1988). Vrlo su rijetki tekstovi u kojima se određuje sistematski položaj karstologije. Nije nam pošlo za rukom zapaziti opće preglede znanosti u kojima karstologija nalazi svoje mjesto. Panoš (1995) je određuje kao nezavisni, integrirani znanstveni sustav individualnih grana koje poduzimaju kompleksna proučavanja područja prekrivena stijenama različita stupnja topljivosti. Znanstveni pandani za druge oblika reljefa su vulkanologija, oceanologija i slični. 
Karstologija odražava temeljni sastav krajolika kojeg Panoš dijeli na troje: a) prirodni sastav i elementi koje kreiraju prirodni procesi i kojima upravljaju zakoni prirode, b) društvene sastavnice koje su proizvod aktivnosti čovjeka i s kojima upravljaju društveni zakoni, i c) prirodno-tehničke sastavnice koje su podvgnute zakonima oba spomenuta tipa. Među sastavnicama sva tri tipa postoje brojni i komplicirani odnosi koji traže razvoj novih specijaliziranih grana karstologije. Do sada ne postoji ni suglasnost o cjelovitosti sadržaja «sustava karstoloških znanosti» niti granicama njihovih grana (Panoš 1995, 45). 
Kranjc (2007a) utemeljiteljima karstologije i speleologije smatra A. Martela, A. Grunda, A. Pencka i F. Katzera, te F. Krausa i J. Cvijića. Milanović (1979a) najvećim klasicima smatra trojku Grund, Katzer i Cvijić, a Ford i Williams (1989) u monografiji koju smatraju biblijom krša, nedvojbeno ocem karstologije proglašava J. Cvijića. Prema Kranjcu, istaknute karstološke «škole» su američka (J. H. Bretz, W. M. Davis, A. Palmer, W. B. White), engleska (M. M. Sweeting, D. Drew, D. C. Ford, P. Smart, P. Williams), francuska (J. Corbel, P. Fénélon, B. Gèze, J. Nicod, Ph. Renault) i njemačke (W. Dreybrodt, S. Kempe, K. H. Pfeffer). Tome svakako treba pridodati «krašku», koja se organizirano ostvaruje kroz SAZU-ov Institut za istraživanje krša (Institut za raziskovanje krasa) u Postojni, u kojoj povijesno najistaknutiju osobu predstavlja I. Gams. Gamsove pionirske aktivnosti značajno su doprinijele nastanku i razvoju novih važnih grana proučavanja krša i konstituiranju karstologije kao integriranog interdisciplinarnog sustava znanosti (Panoš 1995, 43). Karstologija se, dakle, najprije pojavila u okviru geografije i geomorfologije, potom je značajne doprinose njezinu razvoju dala geologija, nakon čega se širila i na druge prirodoslovne grane. U novije smjerove unutar karstoloških istraživanja izdvajaju se nastanak i razvoj krša, speleogeneza, uloga mikrobiologije, luminiscencija, klastični sedimenti, minerali, nastanak i razvoj siga, mjerenje njihova rasta, kemizam siga, absolutna datacija sedimenata i drugi (Kranjc 1998). Danas se karstološki radovi, prema bazama znanstvenih časopisa, publiciraju uglavnom u raznim geoznanstvenim disciplinama. Svaku od njih pokriva tridesetak (a neke i više) svjetski priznatih časopisa. Prema Science Citation Index Expanded bazi za 2007, među 8700 časopisa 
6 
poznata su samo dva koja u nazivu nose krš ili špiljarstvo (Acta carsologica i Journal of Cave and Karst Studies). Karstološki portal Speleogenesis predstavlja osam časopisa od kojih dva nose naziv samo karst ili karstologija, tri cave/speleo and karst, a tri samo speleološki naziv. Leksikoni i važnije enciklopedije područje koje pripada karstologiji pokrivaju disciplinama kao što su geomorfologija, geokemija, hidrologija, hidrogeologija, speleologija, teorije o speleogenezi, itd. No, sasvim je očigledno da za što cjelovitije upoznavanje krša treba uključiti i druga znanstvena područja, koja kroz karstologiju razvijaju svoje posebne specijalnosti. U tom kontekstu mi ćemo se nastojati osloniti na mogućnosti koje pruža literatura nagnuta izgradnji holističke karstologije. 
Povijest okoliša (i/ili ekohistorija): Rad se dotiče dva aspekta povijest krša. Jedan se odnosi na izučavanje prirodnog nastanka krškog krajolika i ima značaj teorijske analize pojedinih geoznanstvenih sadržaja poput geološkog nastanka stjenskih kompleksa i njihova geomorfološkog razvoja. Najstariji krš prekriven je mlađim naslagama i proučava se kao paleoreljef poput, primjerice, onoga u zapadnoj Istri (Lim i Muča), koji pripada naslagama gornje jure (oxford i cimeridge) (Vlahović at al. 2003), starosti između 150 i 160 milijuna godina. Razvojem «geološke prošlosti» isplivao je na današnju površinu tla. Posljednjih godina razvijene su brojne moderne metode čijoj se analizi podvrgavaju razni krški oblici, koji pomažu utvrđivanju povijesti krškog reljefa. Pored njih, znanstvenike zanimaju sedimenti očuvani u pukotinama stijena, špiljskim kanalima ili potonulim džepovima tragova ranijih naslaga. Na skupu Vrijeme u kršu / Time in karst 2007. u Postojni, predočeno je niz takvih metoda i brojni primjeri razvoja krajolika. Tako, rekonstrukcija krajolika seže u Alpama unatrag 20 milijuna godina (Audra et al. 2007), a u Australiji do jedva zamislivih 300 milijuna godina (Osborne 2007). Geomorfološka istraživanja u Dinarskom kršu posljednjih desetak godina također su uvelike pridonijela boljem poznavanju razvoja krajolika. Ističemo istraživanja krša za gradnje auto-ceste (Knez et al. 2004) i istraživanje bestropnih pećina (Mihevc et al. 1998), koje zajedno s paleontološkim metodama (Mihevc 2000, 2007) i analizama sedimenata (Zupan Hajna et al. 2007) rekonstruiraju krajolik unatrag više od 3,5 milijuna godina. 
Drugi aspekt povijesti krša ima mnogo više društvene dimenzije i izučava se u povijesti okoliša. Ona se najopćenitije definira kao proučavanje razvoja odnosa između čovjeka i prirode. Iako se ponajprije gradi na historiografskoj metodologiji, brojne prinose razvoju ekohistorije dali su prirodnjaci baveći se razvojem različitih pitanja unutar svojih disciplina. U tom pogledu unutar ovih pristupa postoji podjela koja povijest okoliša više povezuje s istraživanjima prirodoslovlja, a ekohistoriju s tradicionalnom poviješću (Tyrrell 2005). U hrvatskoj literaturi izrazi se koriste kao sinonimi (Roksandić 2002). Tri su glavne sastavnice povijesti okoliša: materijalna, koja je usmjerena na biološke i fizikalne promjene okoliša, kulturna ili intelektualna, 
7 
okrenuta predstavljanju okoliša i onoga što ono kaže o društvu, te politička, koju najviše zanimaju djelovanje vlasti i zakona (Oosthoek 1999, 2005). 
Iako su se povjesničari i prije doticali okolišnih tema, bavljenje nije bilo osviješteno kao posebna znanstvena disciplina do sedamdesetih godina 20. stoljeća. Više je geografski istraživan utjecaj prirode na čovjeka, a manje čovjeka na prirodu. Razvoj francuske škole Annala u dvadesetim godinama 20. stoljeća okretanjem pažnje s političke i intelektualne povijesti na poljoprivredu, demografiju i geografiju, utjecao je na povećano istraživanje okoliša. Na pojavu ekohistorije kao discipline presudno je utjecao razvoj ekološkog pokreta iz poznih šezdesetih i ranih sedamdesetih godina 20. stoljeća. Povjesničari su pokušali naći izvore problema koji su izazivali sve veću zabrinutost zbog zagađenja voda, zraka, posljedica upotrebe pesticida, oštećenje ozonskog omotača, pojave stakleničkih učinaka plinova i sl. 
Kovanicu povijest okoliša (history of environment) prvi je upotrijebio američki znanstvenik Roderick Nesh (Oosthoek 2005), ali neki to spore (Sörlin & Warde 2007). Prvo društvo, Američko društvo za povijest okoliša, stvoreno je 1976. na skupu Udruge američkih povjesničara. Počelo je izdavati bilten a potom, 1994, i časopis, danas spoznat pod imenom Environmental History. 
Povijest okoliša u Americi počela se predavati na sveučilištima od početka sedamdesetih. U Europi se mreža razvila najviše na fakultetima u Velikoj Britaniji i nordijskim zemljama, većinom u okviru drugih predmeta ili studija slučaja, različita po pristupu, temama kao i stupnju institucionalnog povezivanja i uključenosti u obrazovne kurikulume (Winiwarter 2004). U Hrvatskoj od 2005. izlazi znanstveni časopis Ekonomska i ekohistorija i do 2009. su izišla četiri broja. Na 20. Međunarodnom kongresu povijesnih znanosti u Sydneyu, 2005., glavna tema bila je ekohistorija (Ekohistorija: nove teme i pristupi). O njezinoj važnosti postoji vrlo razvijena svijest. U intervjuu časopisu Environmental History, Roderick Nash je ocijenio da su promjene o shvaćanju čovjekova mjesta u prirodi, koja je potaknula povijest okoliša, prevratničke poput onih koje su pokrenuli Galilej, Kopernik i Darwin (Nash 2007). Kritike ističu kako se povijest okoliša bavi grandioznim opisima prirodnih pojava i mnoštvom studija slučaja koje uvijek ostavljaju mogućnost za neku novu povijesnu priču, te joj zamjeraju nedostatak socijalnih aspekata istraživanja. 
Ova grana ima idealnu situaciju povezati prirodne i društvene znanosti u jednu nedeterminističku povijest. Ona može biti križište humanističkih i prirodnih znanosti (Oosthoek 1999) ili može imati prevodilačku ulogu među disciplinama: objasniti brzi napredak okolišnih znanosti drugim poljima i osigurati temeljnu dokumentaciju o slijedu promjena envirmentalistima (Sörlin & Warde 2007). Sve u svemu, smatra se, povijest okoliša se nije dovoljno okoristila društvenim i političkim teorijama, a kad 
8 
to učini, naći će se mnogo bliže središnjoj struji u društvenim i humanističkim znanostima nego što očekuje (Sörlin & Warde 2007). 
Kulturni krajolik: U najširem smislu predstavlja svaku vrstu krajolika kod kojeg su se prirodne vrijednosti našle u odnosu s ljudskom djelatnošću, no u užem smislu je to proučavanje kako ljudi svakodnevno koriste svoj prostor da bi izgradili identitet, artikulirali svoje društvene odnose i izvlačili iz njega kulturna značenja (Campbell 2002). Kulturni krajolik se kao predmet razvijao prošlo stoljeće unutar različitih smjerova kulturne geografije, pri čemu su konceptualne osnove kulture baštinjenje uglavnom iz antropologije (Šakaja 1998). Njegova značenje tijesno povezuju fizičku geografiju s poviješću (Landscape Assessment Guidance 1993). Krajolik je sve više postajao tema različitih socioloških, politoloških i antropoloških pristupa u kojima su se geografska obilježja sve više promatrala kao tekst i analizirala metodama iz semiotike, hermeneutike i sličnih disciplina. U tom pogledu pojam kulturnog krajolika sve više se zamjenjuje jednostavnim izrazom krajolik, koji poprima društvena i kulturna značenja (npr. Mitchell 2005). 
Mi se nećemo osvrtati na prostorno-tehnička bavljenja kulturnim krajolikom, u kojima se pod tim pojmom podrazumijevaju topografski definirana područja u kojima je prepoznatljiv kvalitetan suživot prirodnih struktura i graditeljske baštine, a u njima zasebni čimbenici povezani fizičkim, funkcionalnim i duhovnim vezama (Dumbović Bilušić 1999). U ovom smislu, ističu se tri glavne skupine čimbenika kulturnog krajolika: prirodni, antropogeni i čimbenici percepcije (Furlan - Zimmermann 1999). Nas će posebno zanimanti ruralni krajolici. Izuzmu li se urbani krajolici, agrarni krajolici zauzimaju najveći dio kulturnih krajolika i obuhvaćaju najviše tipoloških oblika, što je posljedica raznovrsnosti djelatnosti koje se odvijaju u krajoliku (Ogrin 1999). Upotreba prostora na selu mijenjala se ovisno o sredstvima za obradu, kulturi, prirodoslovnim znanjima i tehnološkoj znanosti, vrsti tla, reljefu, prisutnosti voda, klimi, nadmorskoj visini, socijalnim prilikama, a s njima i fizički izgled i doživljaj krajolika. 
Dinarski krš: Čini ga reljef zapadnog dijela Dinarskog gorja, razvijen na prostranoj karbonatnoj platformi mezozojske starosti. Zapravo, to je najveća neprekinuta krška površina u Europi (Kranjc 2003). S njim je povezana slika kamene pustinje, posebno u primorskom dijelu. Ogolijevanje krajolika povezano je dijelom s prirodnim uvjetima (mediteranska klima suhih i vrućih ljeta), dijelom s pretjeranim pasenjem i krčenjem šuma. Pored vrlo razvijenih krških oblika, Dinarski krš je važan jer su u njemu prvi put zapažen i opisan krški reljef, te opisane broje krške forme, od kojih su neke dobila dinarska narodna imena, poput već spomenutih – polja, doline, kamenice, ponora i uvale. Istodobno, Dinarski krš je važan za razvoj karstologije i speleologije (Kranjc 2003). Površinskih tokova je malo. Izvori jako variraju u količini protoka. Neki imaju više od 300 m3/s (bivši izvor Trebišnjice). Postoje i 
9 
brojna vrulja, kao potopljeni nekadašnji izvori. Više od 20 tisuća pećina i jama zabilježeno je do sada u Dinarskom kršu, od kojih je najveći Sustav Postojna – Planina (oko 21 tisuću metara), a najdublji Sustav Lukina jama – Trojama (1.392 m). Poseban značaj i pokazatelj razvitka Dinarskog krša imaju polja. Najveća su u zapadnoj Bosni i Hercegovini: Livanjsko, Duvanjsko, Glamočko i Kupreško polje. Jedno od izuzetnih polja je i Popovo polje. 
10 
I. Dio Materijal: pregled literature 
11 
12 
A: RAZDOBLJE DO SREDINE 20. STOLJEĆA 
1. Karstološka slika Popova polja do sredine 20. stoljeća 
Povijest poznavanja Dinarskog krša do pojave karstologije 
Dugo prije dolaska karstologije u Popovo polje, zametke vrednovanja njegova krajolika nalazimo u opisima različite provenijencije: putopisima, znanstvenim istraživanjima, izvještajima i sl. Prema do sada poznatim podacima, javljaju se uglavnom u tri vremenska razdoblja: rimskom, renesansi i tokom 19. stoljeća. Najčešći predmeti opisa bila su razna krška obilježja: polje, pećine i jame, posebno ponori, a nadasve Vjetrenica. Mimo svih istaknutih krških vrijednosti, ona je privlačila pojavom snažnog «vjetra» na ulazu. Zvukovima koje je proizvodio, «vjetar» je osiguravao dodatno zanimanje u svijetu znanosti, mitologije, religije, privrede i naravno, svakodnevnog života. 
Prvo poznato vrednovanje se i odnosi na Vjetrenicu. Zatičemo ga u djelu Historia naturalis Plinija Starijeg (23-79), 77. godine nove ere (slika 1), koje se često smatra prvom (europskom) enciklopedijom1. U poglavlju o izvorima vjetra pisac (Plinije Stariji 1814) upućuje na špilju na obali Dalmacije, koja stvara «snažan vihor» (prijevod T. Ladana u: Lučić, 2003, 251). Ne spominje ime špilje, ali na njega ćemo ionako u javnim izdanjima čekati sve do 19. stoljeća, iako je prilično sigurno da ga je nosila stoljećima. Tako, u službenim dokumentima Vijeća umoljenih Dubrovačke Republike, špilja se naziva Vjetrenicom već 1461. (Korać 1966, 213)2. Predaja i literatura tokom svih stoljeća ne daju argumente da u rimskoj Dalmaciji postoji druga špilja na koju bi se Plinijev opis mogao odnositi. Dapače, dubrovačka renesansna tradicija bavi se tom špiljom, smatrajući je onom iz Plinijeva djela. 
Prije nego dođemo na taj podatak, kronološki se prva bilješka o Vjetrenici i njezinu okružju, Popovu polju, nalazi u priručniku De navigatione / O Plovidbi, Dubrovčanina Benedikta Kotruljevića (oko 1400–1468). To djelo datiraju u 1464., ali je ostalo nepoznato do 2006. Otac dvojnog računa i prvog pravog djela o uspješnom trgovcu, Kotruljević, kaže da se u blizini Dubrovnika, u Popovu polju, 
1 WHALLEY, JOYCE IRENE: "The Historia Naturalis of Pliny the Elder is the first encyclopedia. Written by a compulsive reader and note-taker, Pliny's only surviving work is a compilation covering every aspect of the world as known to an intelligent Roman of the first century AD. Using the term 'natural history' in its older dictionary sense, Pliny included the study of lands, seas, and rivers, animals, birds, trees, insects and flowers, herbs, medicine, precious stones, painting, sculpture- everything that he had come across by reading, hearsay, or practical experience. It is therefor a remarkable study of the way the Romans thought and worked." (http://www.antiqbook.com/boox/pas/015368.shtml, 2008). 2 Korać prenosi iz djela V. Ćorović «Historija Bosne I», str. 539: Krajem aprila 1461. poručio je senat Nikoli Gunduliću da ode u Slano i da odatle pređe u Zavalu (u tekstu se kaže «Veternizam») i stupi u vezu Vladislavom, koji je došao u sukob s ocem, te upućuje na M. Vego «Novi i revidirani natpisi iz Hercegovine, GZM, 1964, 185. Fotokopija napisa i prijepis objavljeni u: Lučić 2003, 208. 
13 
nalazi podzemna spilja iz koje i ljeti dolazi hladan zrak, “hladniji nego za zime u Italiji” (Kotruljević 2006). 
Znatno izdašnije djelo, koje nam donosi za sada po više osnova prvenstvene opise Popova polja, nalazimo u pismima stonskog kneza Jakova Sorkočevića (1534-1604) talijanskom zoologu Uliesu Aldrovandiju, koja su nastajala od 1570. do 1574. godine. U arhivi tih pisama, nalazi se nekoliko uradaka bez datuma. U jednom od njih Sorkočević daje slikovit opis Popova i Vjetrenice. Sorkočević Aldrovandiju kaže da je čuo od onih koji su čitali Plinija da on u svojim djelima spominje tu špilju. Na margini pisma učeni talijanski prirodoslovac dodao je referencu Plinijeva djela (Grmek i Balabanić 2000, 125). 
Raspravljajući o uvjetima koji omogućuju bogat život školjki u Malostonskom zaljevu, Sorkočević kaže da kamenice svoju «krupnoću i izvrsnost» dobivaju od živih voda koje izviru na dnu, a dolaze iz prelijepe, ne odviše široke, ali više od 25 milja duge doline Popovo, koja se nalazi podno golemih i naizgled nepristupnih brda. Vode svake godine zimi poplave tu dolinu cijelom dužinom, zbog kišnih voda koje se slijevaju s brda ili voda koje donese rječina zvana Trebinje. Nastane jezero na nekim mjestima duboko i 20 lakata, koje se zbog uskih i zatrpanih ponora, k tome nekako zadržava silnim udarima juga, «ne uspijeva vratiti u more». 
Sorkočevićev opis reljefa i poplava ima cilj približiti sliku podneblja u kojem žive «neke najplemenitije ribe». One uglavnom izlaze iz dubokih ponora provalija. Ima tu i drugih plemenitih riba koje zovemo gobice, koje na slatkim i masnim površinama imaju obilnu pašu. Donosi sliku jedne takve gaovice (slika 2), koje se love mrežicama i čuvaju se tako da se nadime. 
Daje i poljoprivrednu sliku Popova kad «voda s njega sredinom travnja opadne i otkrije se tlo: poljodjelci brzo počnu rezanje loze prije nego što počnu izbijati mladice, orati i sijati već prema kakvoći zemlje – negdje sitno zrno koje mi zovemo jarica, od kojeg nastaje izvrstan kruh, a negdje ječam, sijerak, proso, raznovrsno povrće poput graška, slanutka, leće, boba i slično» (Grmek i Balabanić 2000, 125). 
U pismima Aldrovandiju Sorkočević donosi slojevit i svestran opis Vjetrenice. Kaže da je to rupa u toj dolini, u podnožju jednog brda, koja je znana po više važnih stvari, a prva među njima je da je ta špilja gotovo beskrajno dugačka, da u njoj puše takav vjetar da bi mogao veliki mlinski kamen okretati, da ga tamo stave. Ulaz u tu špilju daleko je od morske luke oko 8 do 10 milja na jugu, gdje je luka Slano. 
Sorkočević opisuje vjetar, kazavši da on dolazi iznutra, neprestance i u sva godišnja doba, danju i noću, i da stvara veliku buku. I što je čudno, odmah, odmah čim se uđe unutra ne osjeća se više nikakvog vjetra. Štoviše, ako netko želi naložiti oganj da vidi koliko je dugačka može užgati svijeću i može zapaliti trijeskom bilo kakvu voštanicu 
14 
a da je nikakav vjetar ne ugasi, jer se unutra, kako je rečeno, ne osjeća nikakav, ni sitan ni velik ćuh vjetra. 
Počevši od ulaza daje i morfologiju pećine. Kaže da je otvor okrugao za širinu krupna čovjeka srednje visine i srednje debljine, što je znatno uže od današnjeg, a unutra je prostrana, visoka i dugačka. Hodajući špiljom od zapada prema istoku dođe se do kraja gdje se pokaže više drugih otvora kroz koje bi se moglo poći i desno i lijevo, ali nitko se ne usudi poći tako daleko. Špilja ima dijelova koji su prašnjavi i koji su kameniti. Na nekim pak mjestima kroz pećinu ima vode, no ne opaža se «niti neko istjecanje niti vrelo». 
Autor obraća pažnju i na zvukove pa daje auditivan opis Vjetrenice: točno na pola puta do mjesta odakle se dalje obično ne ide, čuje se šum poput mlinskog kamena, potom vrlo snažno kapanje vode, pa još malo naprijed zvuk bubnja. Vidio je ispred ulaza u Vjetrenicu ostatke drevne kuće negdašnjeg gospodara cijeloga tog Popovog polja. Doista, fragmenti zida od tesana kamena slagana u krečni malter nalaze se i danas lijevo uz ulaz u Vjetrenicu. 
U istom tonu pišu u Rim dvojica biskupa podrijetlom iz Popova, biskup Lješa Benedikt Medvjedović i biskup Skadra Dominik Andrijašević. U Izviješću Kongregaciji o «Stjepanskoj» biskupiji u kojoj bi kao dio bila i trebinjska biskupija, iz 1622. godine, autori zemlju označavaju kao Iliriju, sada zvana Hercegovinu u kojoj je Popovo, domovina potpisanih, koje je „u pravom smislu pokrajina i glasovita je po jednoj čudnoj prirodnoj pojavi.U njoj je jedna ravnica duga 40 milja u kojoj ljeti rastu žitarice svake vrste, povrće i vino. A zimi je pokrije jezero tako duboko da bi po njemu mogle ploviti najveće morske lađe. U to vrijeme obiluje jednom vrstom ribe, koja je veoma ukusna i tako masna a ne samo što se može pržiti u vlastitoj masti i ulju, nego ga ostavlja toliko, da tamošnji stanovnici isto upotrebljavaju za sve začine za vrijeme posta, a također i kao gorivo za rasvjetu“. (DNJN, 1979/26:9) 
Često navođenje pojave vjetra na ulazu u Vjetrenicu, kojeg nitko ne objašnjava, navelo je Nikolu Gučetića (1549-1610) u djelu Sopra le Metheore d' Aristotile (1584) da sam razjasni tu pojavu (slika 3). On uspoređuje Vjetrenicu iz koje puše vjetar, sa špiljom Šipun u Cavtatu iz koje ne puše vjetar. Objašnjenje daje u okviru Aristotelove prirodne filozofija, s pomoću četiri elementa – zemlje, vode, zraka i vatre – i četiri svojstva – toplo, hladno, suho, vlažno (Dadić 1976). 
Sunce stvara u unutrašnjosti zemlje ishlapljivanje elemenata zemlje, koje je toplo, suho i gusto. Kad ono dospije na hladnu unutrašnju površinu spilje zaustavlja se i ovdje pronalazeći izlaz kroz otvor spilje upravo tu stvara veliki vjetar (Dadić 1984, 744) . U Šipunu, međutim, ne dolazi do ishlapljivanja je jer je u toj špilji vlažno, pa zato nema ni pojave vjetra, smatra Gučetić. Dadić ovo smatra prvim znanstvenim tumačenjem prirodnih pojava u špiljama (1984, 745). Roglić (1972a) za najstarije 
15 
navodi Valvazora (1689), Grubera (1781) i Hacqueta (1778); Kranjc ističe istraživanja koja je poduzeo Xu-Xiake (1587-1641.) i naravno, Valvazor, ali prvom modernom monografijom o speleološkim objektima smatra onu A. Schmidla iz 1854. (Kranjc 2006); Shaw (2007, 255) samo u 16. stoljeću za vrijeme prije Gučetića navodi niz događaja važnih za povijest istraživanja pećina poput istraživanja pozdemnog jezera čamcem u Grotte de la Balme (1516), Buchnerovo istraživanje jedne pećine u Bavarskoj (1535), najstariji crtež jedne pećine, nastao u Italiji (1546) i istraživanje pećina na Yucatanau (1556). 
Prvi rad koji dolazi izvan ove tradicije u Popovu polju jesu zapisi turskog putopisca po imenu Evlijā Čelebī (1611-1682), koji putujući za Dubrovnik 1664. nailazi kroz Popovo polje. Rad je prvi put djelomično objavljen 1840. U prvi plan stavlja zapažanje više od hiljadu jama. Kad nastane mjesec jul i vode u cijelom kraju opadnu, onda se iz ovih jama pojavi i provri voda. A kasnije kad nabujaju pretvore ovo polje u jezero. Kada nastane ljeto i prestane padati božja milost (tj. kiša) voda se iz ovog polja povuče, a narod hvata ribe koje ostanu (Čelebī 1996, 465). 
Kroz Popovo protječe rijeka «Slana», koja dolazi iz bilećkih planina, teče prema zapadu 12 sati, pa ponire kao đerdap pod jednim velikim brdom u nahiji Popovo. Prevoditelj djela nije veliku pozornost posvetio nazivu rijeke Slana, nego je samo upozorio da se radi o Trebišnjici. Upozorio je, međutim, i na činjenicu da je pisac krivo ubicirao nekoliko mjesta u okolici te da je npr. planine nazivao po najbližem gradu kao kad je rekao da rijeka dolazi iz bilećkih planina (Čelebī 1996, 423) 
Čelebī je još u dolini Trebišnjice posjetio kulu Slano, današnje Staro Slano nedaleko Trebinja. Smješta ga na jednom tijesnom i nepristupačnom mjestu «na obali rijeke Slane». Iz kule je Čelebī išao jugoistočnim pravcem prolazeći, kako kaže, kroz paklene i strmovite doline i kamenite uvale do Dubrovnika (Čelebī 1996, 423). 
A u Dubrovniku bilježimo i druge primjere navođenja Vjetrenice; međutim, za precizniji uvid u njih trebalo bi poduzeti posebno istraživanje. U Palmotićevu Pavlimiru, na primjer, Vjetrenica spada u kulise zla, što oslikava činjenicu da je tadašnja javnosti imala stalni odnos prema Vjetrenici. 
Proći će još gotovo dva stoljeća dok ne naiđemo na zapis o Popovu polju i Vjetrenici. Iz 19. stoljeća postoje dva-tri detaljnija opisa života ljudi u Popovu polju. Dva su iz pera kaluđerâ manastira u Zavali, Joankija Pamučine i i Hristifora Mihajlovića. U skupinu osoba čiji izvještaji nisu tako cjeloviti ali su etnološki vrlo vrijedni ubrajaju se katolički svećenici: Vicko Palunko, kratko vrijeme župnik iz Ravnoga (1869- 1871) te misionari isusovci Antonio Ayala i Vinko Basile. Vrijedan materijal dobili smo od korčulanskog učitelja i pisca iz obližnjih Brsečina na obali Jadrana, koji je isticao svoje hercegovačko podrijetlo, Vida Vuletića Vukasovića. 
16 
U djelu Joanikija Pamučine (1810-1870) Popovo polje i Vjetrenica prikazani su s više geografskih podataka, detalja o načinu života i povijesnih poveznica. Popovo je prikazano kao duga dolina od istoka ka sjeverozapadu; s obje njezine strane se dižu planine koje su bez šume, gole i sasvim kamenite. Među njima se nalazi zmijasto iskrivljeno polje dužine osam časova i najviše širine više od pola časa putovanja. Po njemu vijugavo promiče rijeka Trebišnjica; na obje njezine obale ima dosta dubokih zaliva (ponora). Popovo polje se zimi pretvori u ogromno jezero, koje se vrlo često zadržava od oktobra do maja, a ponekad do juna. Pri kraju Popova polja ima mnoštvo dubokih jama, iz kojih izlaze neke sitne ribe, gaovice. One se hrane u jezeru i jako nadebljaju (1976, 81). Ljeti u cijelom Popovu polju nema nigdje tekuće vode, osim četiri studena vrela u kraju polja ispod manastira. Pamučina ističe da je jedino planina Žablje u prvoj trećini 19. st. bila šumovita. 
Kod Pamučine se jasno vidi da su poplave prirodna datost koja presudno uvjetuje život u Popovu polju. «Ako se jezero dugo zadrži, polje ostaje nezasijano, i tada je za Popovce teško vrijeme; oni se razilaze po drugim stranama da bi zaradili za zimu». Ritam povlačenja poplava otkriva cijeli niz bitnih posljedica: «Najpovoljnije je ako jezero počne opadati u februaru, tada mogu zasijati pola polja jarom pšenicom, koja im daje prekrasna bijeli hljeb, u aprilu mogu zasijati kukuruz i sijerak, proso i crni bob; ali pri dobroj ljetini, od toga usjeva, osim domaćina, ostane još i za susjedne stanovnike». (Pamučina 1976, 81) Žito žanju, vežu u snopove, nose na gumna i vrhu konjima i volovima, zatim razvijavaju, suše, nose u žitnice i tamo sasipaju. Svaka kuća gaji svilenu bubu od koje dobiva dobru svilu i od nje pravi svilene mreže, do 100 lakata dužine i do jednog lakta širine. Popovci u svojim čamcima dovlače svoje dugačke svilene mreže, bacaju ih u jezero i love tu masnu ribu. (Pamučina 1976, 82) Gaovice se tako nadebljaju u jezeru da se mogu pržiti na vlastitom salu. 
Što se tiče podjele poslova muškarci i žene podjednako rade oru, siju, kopaju zemlju i po vrtovima sade, žanju i nose na gumna. «Zimi, kad se ne može napolje mnogi Popovci češljaju i pucaju vunu, od koje tkaju odijela i platna». Zbog nedostatka šume, Popovke ustaju rano, u ponoć, odlaze daleko i jedva u podne donesu drva za ogrjev. 
Hrane se proizvodima od stoke, ali nje imaju malo «pošto su brda gola i kamenita», no koriste ribu i uhrane po jednu svibnju i to jedu s hljebom, i ljeti i zimi. (Pamučina 1976, 82) 
Kod Pamučine nalazimo prvih podataka o čestim ulascima u Vjetrenicu. On ju je posjetio više od 30 puta. Opisuje jedan obilazak koji bi mogao imati karakter ranih turističkih iskustava podzemlja ovdašnjeg krša. Trajao je šest sati, tokom kojih je vodio turskog kapetana Hadži-bega Rizvanbegovića s njegovim pratiteljima: išli su tri sata u jednom smjeru desnom stranom i nisu stigli do kraja, Pamučina se pobojao 
17 
se da neće dovoljno imati svjetla pa predložio da se vrate. «Put po pomrčini, po vlažnom tlu, tako nas je izmučio da smo jedva koračali», zapisao je. Unutrašnjost Vjetrenice je prestrašila Hadži-bega, kojeg većina kršćanskih izvora smatra silnikom. Opominjao je svoje vojnike da ništa ne uzimaju i šapatom ponavljao Allah, il-allah. Sav prihod koji je dobio od manastira podijelio je manastirskoj djeci (Pamučina 1976). 
Pamučina (slika 4) daje opis Vjetrenice iz 1830. koji je u dijelu javnosti poslovično bio pripisivan ruskom etnologu i konzulu Hiljferfdingu, a ovaj ga je objavio u svom radu iz 1859. Opis se poklapa s prethodno iznesenim točkama – uskim ulazom i prostranom unutrašnjosti te zvukovima koje se javljaju u unutrašnjosti – ali je precizniji opis unutrašnjosti te mjesta s vjetrom i zvukovima. Kaže da postoji ugaoni dio, gdje se sastaje gornji i donji dio pećine, da je i odozgo i odozdo kameni svod. Na ulazu možeš jedva unijeti plamen, a unutra možeš hodati sa svijećom kao po sobi. Unosi bitnu razliku u poznavanje vjetra: za razliku od ljeta, kad vjetar puše vani, Pamučina ističe drukčiju situaciju zimi, kad «isto takav (vjetar) u nju zimi vraća». Posebno opisuje mjesto 50-60 koraka od ulaza gdje se čuje šum kao od velike vodenice, 20 ili 30 koraka naprijed, mjesto u stropu gdje se jasno čuje zvuk turskog doboša, a 20-30 koraka ulijevo, jasno se razliježe šum mlinskih žrvnjeva. 
U pećini se ponegdje zapaža sasvim malo vode i jedno prilično veliko jezero, toliko da bi se preko njega moglo jedva prebaciti kamenom. «Sa svijećom u rukama pažljivo sam ga razgledao i vidio da nije duboko, a postalo je od tople vode koja kaplje i sliva se u udubljenje», kaže. Dodaje da tamo naišli na (kamene) različite oblike, sige. Oponirajući Hadži-begu da sige nastaju od duhova, Pamučina objašnjava da “različiti oblici” “nastaju od okamenjenih kapljica” (1976, 88). Također, objašnjavajući neobične zvukove u Vjetrenici, on tvrdi da se “pridržava objašnjenja koja daje fizika”, i misli “da sva ta čudesa čini vjetar, koji s naporom prolazi kroz neki tjesnac” (Pamučina 1976, 84). U nastavku opisuje taj vjetar, ali upozorava da će bolje od njega “o tome prosuditi prirodnjaci”. Iako je u samom opisu upotrijebljeno ime vjetrena pećina, u istom članku se na drugom mjestu izrijekom kaže Vjetrenica. 
U isto vrijeme kad je u Popovu polju živio Pamučina, domaći sin, u Hercegovinu su stigli misionari iz Italije. Oni su došli kao ispomoć vjerski zapuštenim katolicima, jer zbog teškog položaja Katoličke crkve pod turskom upravom (Puljić 1994a), redovite službe se nisu mogle obavljati. Među misionarima je bio i isusovac Antonio Ayala (1818-1887), koji donosi zapis o Popovu polju. Kaže da između gorskih lanaca postoje mnoge ravnice, te da je jedna od njih Popovo. U njemu je rijeka koja je nekada tako proširena da se vidi čak 40 lakata vode. Ali duboki ponori, tu i tamo upiju je svu na početku proljeća i dno joj ostane suho i tako plodno da izorano i zasijano kukuruzom, prosom, melicom i povrćem daje obilne prinose (Ayala 1989, 114). 
18 
Potom se osvrće na Vjetrenicu i kaže da se radi o posebnoj spilji koja se zbog žestokog vjetra koji iz nje izlazi zove Vjetrenica. Položena je na obronke visokog brda, ulaz (rupa) joj je jako mali, a vjetar snažan da se od njega može slediti. Pričaju da su neki smioni muškarci tu ušli s bakljama u ruci i da su otkrili hodnike, zaljeve, splet (putova i kanala) i jedno jezerce, kaže Ayala. 
Izdašan opis života u Popovu polju prikazuje Vid Vuletić Vukasović (1853-1933) koji je zapazio na putu po Hercegovini početkom rujna 1879. (1881). Autor (slika 5) je skloniji zapažanju kulturnih i povijesnih činjenica, ali je donio i nekoliko vrijednih prirodnih opisa, uglavnom vezanih za postojanje odnosno odsustvo vode. Impresioniralo ga je mnoštvo ribe gaovice, koje po vrh vode ključaju u bunaru Čvaošnik. «Kad vrutci počnu vreti, najprvo iz Čvaošnika, otole se silesija ribe prospe po polju». Putem do Ravnoga vidimo više tankije grla crknutih po putu, za koje piščev domaćin, ravanjski župnik don Ante reče: «To je se životinje plaho napojilo, pa pocrkalo». Petog rujna bilo je još gdje vode po polju, tudan vidjelo se na više mjesta osušenih gaovicâ, koje su zaostale u lokvanjima kad se voda povlačila. Uz put zapaža «božjak pticu» (danas pupavac božjak Upupa epops?) na nekoj košćeli (Celtis australis). 
Potom Vuletić Vukasović opisuje Vjetrenicu. Pred njom se lipnja, kolovoza i rujna, samo životinje skupljaju na plandovanje. Ispred špilje čuje se nekakva tutnjavu u brdu i osjeti «mrazan zrak», silovit kao najžešća bura; vrata su joj tako niska i uska da se čovjek jedva može uvući, a unutra je taka tišina da more slobodno gorjeti sviećica. Na sred Vjetrenice nalazi se «naravska kamenica vazda puna hladne vode, okolo na okolo sve su stubovi iz stalatita (siga) i stalamita (ciedionika)» (Vuletić Vukasović 1881, 35). 
Desetak godina kasnije pojavljuje se serijom članaka iguman zavalskog manastira Hristifor Mihajlović (1854-1920), rodnom iz Zavale. Najplodniji je dotadašnji pisac Popova. Članci su izlazili najprije u Bosanskoj vili, a potom šest članaka u prvim izdanjima Glasnika Zemaljskog muzeja u Sarajevu (slika 6); tri epizode 1889., i to na prednjim stranicama, dvije godinu kasnije i jedna 1892. U jednom od članaka donosi prve crteže polja, manastira, ulaza u Vjetrenicu i nešto njezina inventara (slika 7), što je bio rad slikara Ewalada Arndta (1865-?), te nacrt Vjetrenice koji je uradio Mihajlović, prvi takav nacrt u BiH (Mulaomerović 1992) (karta 1). 
Mihajlović prvi spominje izraz krš te objavljuje njegov opis koji oblikuje sirovu sliku, ali koja u proljeće zadobije nježnu i romantičnu stranu: «I krš, ova divja kamenita užasna pustinja, što se je kao kakova okosnica daleko u zemlju pružila duž žalova Jadranskog Mora, dok je ne zamijene šumovite planine bosanske, nije bez posebnog svog čara. Ta i na ovom besplodnom tlu pomoli se u proljeće ovdje travica, ondje ljubičasta sasa; iz ponikava i pećina provale vrela i potoci, a u njihov žubor i žamor miješa se pjevanje drozda, tiho crvkutanje gorske sjenice i glasni klikot orla, 
19 
koji veličanstveno pliva u skoro nedoglednim visinama.» (Mihajlović 1890a, 131). Napominje da je, međutim, vrijeme procvata jako kratko i dok u srednjoj Europi proljeće buja, ovdje je «svu planinu pretvorila u pustinju bez života». «Pustinja» traje do jeseni i tada za sate hoda «tim kršem» ništa ne možeš uočiti «nego samo golu sivkastu liticu, koja ne podnosi ni živinski ni biljevni život, osim možda zmiju otrovnicu...». U tom takvom kršu, Popovo polje ima poseban značaj: Kad izgleda da nema ničega za vidjeti, staza ti omogući: «Evo ti taka bujna oaza, obrasla zelenim kukuruzom, a protiče je rječica: ta je prostrana oaza Popovo polje.» 
Popovo je dugo i malo savijeno. Ima lijep položaj, okružuju ga visoka, kamenita i sasvim gola brda, koja su možda najoskudnija šumom u cijeloj Hercegovini. Klimu Popova vrednuje vrlo visoko. Kaže, Popovac uživa kao i Primorac zimi divni, dosta topli, a ljeti hladni morski vazduh. Ravnica (polje) između Tulja i Hutova, duga je oko 30 km a širine od pola do 3 km. To je ravnica bez ikakvih bregova, provalija ili šume. Cijelu je svake godine od jeseni do proljeća pokrije voda koja izgleda kao more, i koja može biti na vrhu polja duboka 15, a u dnu 40 metara. Svak za nj kaže blato. Svu ovu vodenu silu proždere nekoliko ponora koji su većinom po dnu Popovskoga polja i oteče nešto u Jadransko more, a nešto u Gabelu. «Za tijem polje ostane bez kapi vode, jer i rijeka Trebišnjica, koja svu ovu vodenu silu u Popovsko polje nalije, ljeti presuši.» (Mihajlović 1889b,14). U blatu je malo ribe i to samo jedne vrste, gaovica. Sitna je ne viša od sardele. «Gaovica ne dolazi niz rijeku Trebišnjicu u Popovo, nego se u blatu leže. Kad blato spane onda ostane i preljeti u jamam». 
Za Popovo kaže da uz Gabeosko (danas Hutovo blato) i Nevesinjsko spada u dva najveća polja u Hercegovini, ali mu daje prednost jer je «najzdravije». Naime, po Mihajloviću, Gabeosko polje je nezdravo, najnezdravije u cijeloj Hercegovini, a «Nevesinjsko zagorča ljutom zimom i velikijem mrazovima i snijegom» (Mihajlović 1889b, 14). 
Na Popovo polje se osvrće i hrvatski povjesničar koji se bavio geografijom, Vjekoslav Klaić (1849 –1928). U svojoj monografiji o Bosni, izdanoj prve godine dolaska austro-ugarske uprave, on ga promatra kao dio toka Trebišnjice. Popovo polje zajedno s Trebinjskim poljem tvori dolina rijeke Trebinjšćice. Izvire u podnožju visoke ravnice Bilećke. Izvor joj je u nekoj guduri, pustoj i kamenoj, a sastoji se od tri vrelašca, nalična zdencem. Već na izvoru obiluje vodom. Tekući na jug prima na desnoj strani Čepelicu, a na lijevoj kod Grančareva Sušicu. Tuj zakreće prema jugozapadu i teče do Trebinja gdje se cijepa u tri rukava. Kasnije teče pravcem sjeverozapadnim, nakvašuje Trebinjsko polje i Popovo polje, ter se gubi u ponorih. Glavnog rukava nestaje ispod niskog humlja kod Utova blata. Najprije je široka 20, a niže Trebinja i 50-60 koraka, a srednja joj je dubina 0,6 do 1,3 m/. Dolina joj je do Grančareva stisnuta medju pećinami, a onda se širi u Trebinjsko polje i Popovo polje, koja su obrubljena pustimi brežuljcimi i gorami, a sama polja dobro 
20 
obrađena i gusto naseljena. Osobito je znameniti duhan koji raste na Trebinjskom polju (Klaić 1989, 20). Ovaj opis Popova polja nije karstološki opremljen, ali ima deskriptivne vrijednosti i uvažava niz krških obilježja, te je idealan za prijelaz iz jednog prema drugome. 
21 
1.1. Pojava, afirmacija karstologije i karstološka afirmacija Popova polja 
1.1.1. Geoznanosti 
1.1.1.1. Razdoblje Austro-Ugarske – počeci karstologije u Popovu polju 
Pojava karstologije u Popovu polju, kao i njezin nastanak uopće, pod utjecajem su bečke geografske škole. Dolazak Austro-Ugarske u Bosnu i Hercegovinu, otvorio je, pored opće modernizacije, i mogućnost razvoja karstologije. Racionalna zapadna uprava crno-žute carevine, uz to na glasu kao besprijekorno funkcionalna, smijenila je zaostalu tursku upravu, feudalnu po ustroju i teokratsku po utemeljenju. Turska uprava bila je zatvorena i malo je primjera da je netko dolazio istraživati Bosnu i Herceogovinu. Jedan je bio Ami Boue (1794-1881), a drugi Erich Brandis (1834- 1921). Brandis je boravio u Travniku nekoliko ljetnih mjeseci 1847. godine. Nakon jedne neugodnosti u Travniku, tijekom koje je ranjen, napisao je „kako učeni svijet ne dolazi u ove krajeve, jer na ovim prostorima lako se gubi glava“. Po mišljenju Č. Šilića, to je bio razlog da sve do dolaska Austro-Ugarske, nije pojavio ni jedna istraživač. (Šilić 2006, 97). Nova je uprava zbog potrebe upravljanja prostorom pokrenula silna geološka, geodetska i slična istraživanja i mjerenja, čije su posljedice vidljive i danas, poput državnog katastra i zemljišnih knjiga. Među prvima, ljeti 1879. rađena su geološka istraživanja (karta 4). Područje Hercegovine pripalo je Alexanderu Bittneru, koji je Popovo polje dodijelio kredi, osim malo eocenskih vijenaca, te istaknuo pravilnu lančanu strukturu reljefa (Richter 1905, 396). Međutim, nova znanstvena disciplina, karstologija, ozbiljnije će vrednovati Popovo polje kroz radove Jovana Cvijića i Alfreda Grunda, dva bivša studenta bečkog profesora geografije A. Penka, i Friedricha Katzera koji je preuzeo službu državnog geologa u BiH. Oni će, s drugima, oblikovati prvu, zamamnu karstološku sliku Popova polja, kao znanstvenu poputbinu koja će ga pratiti cijelo 20. stoljeće. 
Prvo sagledavanje Popova polja koje se razlikuje od prethodnih gledišta nalazimo u tekstu austrijskog građevinskog inženjera, majora Maxa Grollera, koji, kaže, u pisanje ulazi s osmogodišnjim iskustvom u promatranju krša (Groller 1889). Podnaslovljen kao prilog poznavanju krškog terena, u uvodu ukazuje na interese koji godinama zaokupljaju krš južnih austrijskih provincija. Interesi se ne očituju samo unutar znanosti nego i unutar državne uprave, koja nudi poticaje za njegovo iskorištavanje i razvoj. Ocjenjuje da je krš slabo poznat u odnosu na druge vrste reljefa i da o njemu još vladaju «luda vjerovanja». 
U deskriptivnom stilu Groller je ukazao na važnija krška obilježja Popova polja: krški izgled, dinarsko pružanje u pravcu sjeverozapad – jugoistok, slojevitost vapnenaca, njihovu petrografiju, hidrološki režim, eroziju tla, okršavanje ponornih kanala i taloženje kalcita u špiljama. 
22 
Popovo polje određuje kao široku dolinu Trebinjčice, dugu 17, a široku četvrt do jednog sata hoda. U gornjem dijelu dolina je umjereno krševita, a od Đedića do Poljica prekrivena liticama uslojenim kao okolna brda, što po Grolleru čini njezino najosobitije obilježje. Stijene ondje utonu i cijeli nastavak doline ostanu pod debelim slojem zemlje. Okolne padine su strme i do 700 m visoke, u potpunosti krševite. Izgrađene su od golih laminiranih stijena, koje su izvučene u pravcu sjeverozapad – jugoistok i nagnute otprilike za 500, te na padinama izgledaju kao stube između kojih ponire voda. Stijene određuje kao fini sitnozrnati vapnenac s kristalinskim proslojcima i pojedinim nakupinama kremena, te ističe da su dosta prisutni numuliti različitih vrsta. Po numulitima, Groller povezuje ovo područje u jedinstvenu cjelinu s predalpskim odnosno istarsko-dalmatinskim kršem, kojeg danas nazivamo Dinarski krš. 
Okolna površ je prava zbrka vrhova i vrtača. Kraj ima mnogobrojne špilje od kojih ističe Vjetrenicu, u koju je ulazio daleko tri sata hoda kanalima širine i visine od 3 do 50 metara, ali prenosi mišljenje igumana manastira koji tvrdi da je pećina dvostruko veća. Groller u Vjetrenici nije vidio «čudnovatih stalaktita», ali ističe dvije tipične vrste siga od kojih jednu čine bazeni koji se nižu jedan za drugim «dijeleći jednu izduženu lokvu». Sasvim suprotno od ove površi, jest polje s njegovim doduše tek četiri mjeseca dugim razdobljem za uzgoj kultura, najviše kukuruza, te po rubovima vinograda i s nešto livada. 
Pored obaveznog morfološkog opisa, Groller pažnju usmjerava na poplave polja, koje stvara Trebinjčica od jeseni do proljeća, čije povlačenje traje 7-8 tjedana. Izračunao je da je u polju 1883. bilo 350 milijuna kubičnih metara vode koja je otekla za 55 dana, dakle 72 m3 u sekundi. Akumulirana voda Trebinjčice otječući kroz brda mehaničkim djelovanjem širi kanale i snižava ih bliže moru. To ima dobre i loše posljedice: smanjuje poplave, ali povećava eroziju tla, za koju Groller kaže da je najveći zločin u krškom kraju. Eksperimentalno je mjerio količinu otopljenog nanosa u vodi (17. svibnja 1883.) te našao da se radi o 0,132 g po litri vode, što je u takvoj poplavi ukupno 46,200,000 kg. Vodu uglavnom proguta jedan od dva veća ponora. Njegov podzemni kanal opisuje u dužini od 120 metara i završava niskim stropom koji bi za daljnji prolaz trebalo minirati. Prema mišljenju seljaka, voda bi mogla otjecati u dolinu Neretve, ali stanovništvo oko Omble smatra da i njima dolazi voda iz Trebinjčice. Groller smatra da to nije vjerojatno zbog položaja slojeva koji sprečavaju podzemni protok vode. 
Grollerov članak citiran je mnogo puta te je na izvjestan način utjecao na formiranje slike o kršu Popova polja. Možda je imenovanjem Ponikve glavnim ponorom unijelo malu zabunu u povijest karstologije u Popovu polju. Groller kaže za nju da je glavni ponor i da mora svladati najveću količinu nagomilane vode, ali jasno pokazuje da je nakon 120 metara kapacitet kanala sužen. Kasnije je u literaturu upao podatak da je Ponikva do prije 24 godine bila glavni ponor (Cvijić 1926a, 8), što nam se doima 
23 
nestvarnim, premda se u lokalnim kronikama Hercegovine može naći podataka o nedavnim začepljanjima ponora. 
Do početka 20. stoljeća javilo se više autora koji su dali priloge poznavanju Popova polja. Potaknut s nekoliko pogrešnih podataka iz teksta Huga Jedlicke3, Jeseph Riedel se usmjerava na Vjetrenicu te donosi opis pećine i prve vjerodostojne podatke o njezinoj temperaturi zraka, odnosno o temperaturi neke od popovskih pećina, i pojavi vjetra na ulazu. Dana 27. srpnja 1887. u 10 sati u hladu termometar je pokazivao 31 stupanj, a pet koraka ispred ulaza u špilju 15,8 stupnjeva. Istodobno, hladni termometar pokazivao je 14 stupnjeva, što znači da je vlaga na tom mjestu iznosila 81 posto (Jedlicka je izmjerio –3 stupnja). Temperatura zraka, vode i stijena u unutrašnjosti Vjetrenice iznosili su približno 11 stupnjeva. Zimi nije drukčija od ljetne i najvjerojatnija je približna srednjoj godišnjoj temperaturi u Zavali, iznosi Riedel. Strujanje zraka, prema tvrdnjama seljaka, postoji samo ljeti. Riedel zaključuje kako bi promatranje pokretačke snage vjetra, makar jednogodišnje, imalo visoku znanstvenu i praktičnu vrijednost (Riedel 2003, 256). 
Opis Popova polja donosi potom «Karstphänomen» (1893) Jovana Cvijića, knjiga koja je prva sistematizirala i na jednom mjestu opisala najvažnije krške pojave: škrape, vrtače, doline, polja i krš jadranske obale. U njezinom srpskom izdanju, Karst (1895), koje nam je dostupno, Cvijić Popovo analizira s obzirom na njegova hidrološka obilježja, u poglavlju o povremeno plavljenim poljima. Međutim, tek će u kasnijim Cvijićevim radovima Popovo polje i njegove pojave biti šire vrednovane. 
Alfred Grund (1875-1914), kome pripisuju autorstvo teorije o krškoj vodi, u svojim djelima nije se mnogo osvrtao na Popovo polje. Svoju studiju iz 19034. temelji na promatranjima isključivo iz zapadne Bosne, osobito Livanjskog polja. Novost svoje teorije ograničava na prirodu temeljnice krške vode, odnosno na doprinose što je konzekventno razradio teoriju o temljenici bazirajući se na prethodnicima: Pilar je prihvatio postojanje temeljnice u kršu 1874., još prije njega Komisija za vodoopskrbu grada Beča 1863., a s njom su se slagali i prvi istraživači vodne veze Dunava i izvora Aacha 1877. Grund (1910)5 dijeli podzemnu vodu na procjednu vodu i kršku vodu, a unutar krške uočava dva sloja: kršku vodu i temeljnicu. One se razlikuju po iznosu kolebanja razine i veće brzine u strujanju, a najlakše ih je uočiti po temperaturi. Krška voda je proizišla iz procjedne vode, ali je zbog duljeg zadržavanja ispod površine Zemlje poprimila višu temepraturu, smatra Grund. Veličina kolebanja krška vode govori 
3 Jedlicka, Hugo 1884. Von den Schlünden und Höhlen des Karstes. Mittheilungen der Section für Höhlenkunde des Österreichischen Toutisten-Club.III, 23. 4 Grund, A. Die Karsthydrographie (Tafel 6. Polje. Das Popovo Polje in der Herzegowina). Pencks Geograph. Abhnadl. VII 3. 5 Prema neobjavljenom prijevodu Vladimira i Ive Birga K hidrografiji krša (Zagreb 1973), koji je dio Grundovih Priloga morfologiji Dinarskog gorja (Grund, A. 1910. Beiträge zur Morphologie des Dinarischen Gebirges, Leipzig –Berlin) koji sam dobio od dr. Dražena Perice iz Zadra. 
24 
izmeđuostalog o morfološkoji starosti jednog krškog kraja. Kolebanja temeljnice u Dinarskom kršu iznose 30 – 50 metara. U ovim radovima sporadično se dotiče Popova polja, uglavnom kad polemizira s Katzerom. U ventilaciji pećinskih hodnika vidi možda jednu od najboljih dokaza protiv pretpostavke zatvorenih špiljskih prostora, u kojem kontekstu ističe Vjetrenicu. Spominje ponore Popova polja i odbacuje Katzerovu mogućnost križanja podzemnih veza i tečenja u podzemnim kanalima kao u spojnim posudama, izvan krške vode. Istina, Grund je autor članka o Popovu polju objavljenog u zborniku Geologische Charakterbilder6, koji nam je nažalost ostao nedostupan zbog jezične barijere. 
Hidrološke osobitosti Popova polja u središtu su zanimanja i kod Friedricha Katzera (1861-1925). Državni geolog koji je inače bio zadivljen kršem (Ramović 1975), posebno je cijenio Popovo polje. Smatrao je da je ono «karakteristično obilježje bosansko-hercegovačkog krškog krajolika» te da «spada po mnogo čemu u najzanimljivije dijelove Hercegovine» (Katzer 1903a). Opis je objavljen u Geološkom vodiču po BiH (Katzer 1903a) namijenjenom Drugom međunarodnom kongresu geologa, a nešto skraćeniji u popularnom magazinu Globusu (Katzer 1903b), koji je više puta citiran. 
Najanalitičniji pogled na polje do tada opisuje jedno njegovo plavljenje i uzbunu kojom seljaci nastoje spasiti urod. Nakon jesenjih kiša za četiri sata potone polje do Ravnog, voda se povuče na proljeće a nekad tako kasno ljeti da ne može biti zasijano. To se, prema tvrdnjama seljaka, znalo dogoditi i po sedam godina u nizu te nema mjeseca u godini kad nije bilo plavljeno. Poplave, koje su rezultat nesrazmjera između dotoka i odvoda iz polja, znaju dosegnuti 40 metara dubine. Ponori su većinom uz rub polja; od Poljica do Orašja gutaju i rigaju, a od Orašja do Hutova samo gutaju vodu. Najveća su četiri ponora, od kojih Doljašnica i Provalija imaju glavnu funkciju. Katzer donosi i jednu hidrološku shemu funkcioniranja Popova polja (slika 8). 
Pedeset kilometara dugu udolinu, koje se morfološki dijeli utroje, povezuje nadzemni tok Trebinjčice. Krška zaravan na sredini izbušena je brojnim vrtačama, obrasla šikarom i rijetkom šumom, a polje zaravnjeno aluvijalnom naplavinom od finog vapnenačkog pijeska siromašnog glinom, koji bi se mogao nazvati vrt Hercegovine i koji daje dva roda godišnje. 
Katzer daje niz geoloških pojedinosti o Popovu polju. Slojevi se pružaju od jugoistoka prema sjeverozapadu; u južnom dijelu više su okrenuti prema sjeveru, a u sjevernom dijelu prema zapadu. Uglavnom su pod oštrim kutom odrezani rubovima 
6 Grund, A. (1910): Das Karstphaenomenon. U: Geologische Charakterbilder (H. Stille, ed.), svezak 3, 4 stranice (stranice nisu numerirane!), 1 tabla (tabla 6), izdavač: Gebrueder Borntraeger, Berlin. (Na rad je uputio i dostavio ga J. Mulaomerović). 
25 
polja. Ima gužvanja i manjih rasjeda i ali nema dokaza da se radi o jačim spuštanjima. Ide korak dalje pa kaže da je cijela depresija izdubljena u vapnencima krede, u kojima su nađeni slabo očuvani fosili rudisti, te da oni preciznije određuju da se radi o vapnencima gornje krede. Različitog su izgleda, s proslojcima dolomita, ali do sada nije uspjela njihova raščlamba. U sjeverozapadnom dijelu po Katzeru ima izdanaka eocena, a na jugoistoku trijasa. Za raziliku od drugih, koji su smatrali da je Popovo polje po nastanku uzdužna dolina, za Katzera je ono poprečna dolina; na sjeverozapadu se pokazuje kao erozijska, koja je imala površinsku odvodnju. U Zavali su se sastajale dvije rijeke: jedna veća s jugoistoka i druga manja sa sjeverozapada. One su tekle prema zapadu, i to dugo, što dokazuje veličina vale prema Slanom. Erozija je dugo držala korak s uzdizanjem vale, a kad se vala uzdigla, polje se pretvorilo u jezersku terasu. Tlak vode je djelovao na podzemne šupljine koje su postupno erodirale i spajale se, čime je ostvarena odvodnja polja. To se u geološkom smislu dogodilo nedavno, krajem pliocena, kad se formirala i sjevernojadranska zavala, i kad počinje nastajati veličanstveni fenomen krša, zaključuje Friedrich Katzer. 
Eduard Richter (1847-1905), geograf sa Sveučilišta u Grazu, osvrnuo se na Popovo polje u radu koji je naslovljen kao Prilozi za zemljopis Bosne i Hercegovine. Studija je bila zamišljena kao cjelovit zemljopis Bosne, u čemu je Richtera omela smrt, pa su njegovi suradnici priredili za tisak piščevu zaostavštinu. Richter se u izlaganju građe naslanja na radove Bittnera, Grollera, Cvijića i Katzera, ali ocjenjuje da od ljetnih dana 1879., kad je neumorni Alexander Bittner (1850-1902) obišao kamenu pustinju Hercegovine, nije poduzimano podrobnijih istraživanja zemlje (Richter 1905, 396). 
Ponavlja prihvaćenu trodiobu udoline i za središnji dio kaže da je «ravnina koja predstavlja najsavršeniju plosninu koju sebi možemo zamisliti. Slojevi, što se pružaju prema sjeveroistoku, horizontalno su presječeni, samo sasvim malo, posve osamljenih hridastih brežuljaka, ispinje se iz kršne, grmljem obrasle ravni, na kojoj nije ni najmanji komad tla pokriven mlagjom zemljom. Sve je najdivlji krš s mnogo vrtača.» (Richter 1905, 399). 
Analizirajući oblik Popova polja, ističe njegova dva različita dijela: gornji, do Zavale, koji je po obličju potpuno sličan drugim poljima, i donji, koji pokazuje «osebujni zaokret» i podsjeća na riječnu okuku ili serpentinu za koji nema primjera u drugim poljima. Međutim, Richter upozorava da se ne smije smatrati riječnom dolinom, jer su «mjere» drukčije od dolina koje se javljaju u kršu. Smatra da treba ostati kod shvaćanja da je Popovo polje nastalo rasjedom ili tonjenjem, a da ga je jezerska tvorevina, koja je trajala cijeli «mlagji tercijer i kvartar», na karakterističan način preoblikovala (Richter 1905, 401). 
Posebnu pažnju posvećuje «Trebinjčici», za koju kaže da «nijedna druga krška rijeka tako znamenita ne završuje u ponorima». Pokušavajući dokučiti što se s njom zbiva u 
26 
podzemlju, Richter se fokusira na razine njezinih voda, pa uočava da se od Trebinja do Tulja, gdje ulazi u Popovo polje, spustila za 23 metra, a s udubljenjem korita pred glavnim ponorom razlika dostiže 70 metara, čemu je malo takvih primjera. Po praćenju razine ponora Fatničkog i «Dabar-polja» i razine izvora Bileće, te nizvodno preko Trebinja do krajnjeg ponora, Richter analizira razinu krške vode. Nalazi da je razlika u razini krške vode između donjeg i gornjeg polja zimi neobično visoka za krška polja (više od 30 m), a ljeti nije poznata. No nema nikakve dileme da se radi o jedinstvenoj podzemnoj vodi koja je zajednička Popovu polju, Rijeci (Ombli), svim priobalnim vrelima, izvorima u Deranskom jezeru i drugim močvarama. Ne daje Trebinjčica kršku vodu, nego obrnuto, ona je samo «površinski vodoskok» velike mase krške vode (Richter 1905, 401). Iz toga Richter izvlači zaključak da racionalno presušenje Popova polja nije sasvim moguće, čak bi i širenje i regulacija ponora malo pomoglo. «Gdje ponori ne upijaju samo, nego i izbacuju, tu nema pomoći», zaključuje Richter koji se ovim tumačenjem predstavio kao eklatantni zagovornik teorije o krškoj vodi, koju je obrazložio A. Grund. Ta je teorija imala središnje mjesto u karstologiji koja se postupno dizala na noge. Imala je i žestoke protivnike, na koju ćemo se polemiku osvrnuti nakon iznošenja nekoliko važnijih viđenja krša Popova polja. 
U jeku te polemike, pred Prvi svjetski rat, Popovo polje istražuje češki karstolog Karel Absolon (1877-1960) (slika 9). Svestranih interesa – geograf, biolog i arheolog – došao je s iskustvom rješenja problema ponora Macoha u Moravskoj. Svoje istraživačko težište objasnio je odlukom da monografski obradi hidrografiju Popova polja, a tko želi shvatiti njezinu bit nije dovoljno upoznati površinu polja, već «mora godinama ponor za ponorom istražiti i što je najvažnije, mora u tančine upoznati» prostor između polja i Jadrana, osobito između crte Cavtat – Trebinje i Zavala – Slano (Absolon 1916b). 
Prije istraživanja, Absolon konzultira tradicionalna poznavanja poplava, jer je «posve normalno da su se već u davna vremena ljudi zanimali gdje voda odlazi u podzemlju». Međutim, nalazi da sve što se do tada o tome priča, jesu legende i nagađanja, splet bajki i mašte. Sve što govore Hercegovci izmišljeno je, kao i drugdje u svijetu, te daleko više govori pogled na kartu, smatra Absolon. 
Kao i prethodnici, Absolon Popovo polje definira kao morfološki tročlanu udolinu između Trebinja i Hrasna. Smatra ga tipičnim poljem koje je udubljeno u čistom kršu, u kojem voda izdubi grebene u stijenama oštre kao noževe. U toj udolini izdvaja pojam «pravo Popovo polje», koji se odnosi na njezin zapadni dio. Popovo se razlikuje od drugih polja jer «zavija mnogobrojnim okukama», kao dolina «svake druge obične rijeke», kaže Absolon i poziva se na Cvijićevo shvaćanje da je Popovo polje »čisti plod riječnog toka». Široko citira Katzerov opis poplava koji zaključuje vapajem za njihovim uklanjanjem (kakva bi to bila sreća!). To se, međutim, može jedino ljudskom rukom, marljivim radom koji se temelji na praktičnom i teoretskom 
27 
poznavanju «krških podzemnih pojava», smatra Absolon. Ukratko, za poznavanje krša treba upoznati podzemlje. Trebišnjica je zatvorena brdima visine do 1.396 m (iznad Tulja) i jedini prolaz do mora je kroz podzemlje. Iz Popova polja mnoge podzemne rijeke otječu prema Jadranu, a najveća je Ombla, «najveća podzemna rijeka na svijetu» (Absolon 1916b). 
Absolon se dobro pripremio, organizirao suradnike i nabavio posebnu opremu (npr. žičane ljestve – iz novog priručnika opreme) te poduzeo višegodišnja istraživanja. Samo Vjetrenicu posjetio je 27 puta (Pretner 1960, 1976) i napisao da je u njoj ustanovio kriterije za proučavanje krša na Balkanu. Absolon je unio shvaćanje da je Vjetrenica prijelazni ponor Trebišnjice, nakon što se uzdigla vala prema Slanom. Zvao ju je Paleo-Ombla, čiji se recentni oblik pomaknuo uzvodno i danas povezuje ponore kod Trebinja s Omblom u Rijeci dubrovačkoj. Tako, u dolini Trebišnjice postoje dvije grupe ponora sukladno dvjema morfološkim cjelinama te udoline. Za neke ponore, unatoč nedostatku eksperimenata, Absolon daje precizne podzemne veze. Spominje prvi put estavele (tj. one koje jednom izbacuju a drugi put žedno gutaju vodu). Ostavio je iz sebe biospeleološki katastar Dinarida s gotovo dvije tisuće speleoloških objekata (Pretner 1960), što svjedoči ne samo o opsegu istraženih objekata, nego i različitosti sadržaja istraživanja. Ta studija, a i neke druge, ostala je neobjavljena, pa je teško odrediti stvarne rezultate Absolonovih istraživanja, ali je sasvim jasno da su imali istaknuto mjesto u poznavanju sliva Trebišnjice. 
Njegovi izvještaji na trenutke su vrvjeli slikovitim metaforama koje su morale pobuditi i pažnji šire javnosti, poput one o mnogobrojnim vododerinama na površini krša, koje se kao zvijezde skupljaju na otvorima ponora, slično pustinjskom wadiju. Također, prizori virova iznad ponora, kojim se seljaci ploveći barkom nisu smjeli približiti na stotinu metara, unosi dramatsku notu u štivo o Popovu polju. 
Međutim, Absolonova istraživanja naprasno su prekinuta izbijanjem Prvog svjetskog rata. Nekoliko godina nakon odlaska Absolona otišla je i austrijska uprava, čime je završila jedna karstološka odiseja u Bosni i Hercegovini. BiH je postala dijelom Kraljevine Srba, Hrvata i Slovenaca, kasnije Jugoslavije, u kojoj je glavnu karstološku riječ imao Jovan Cvijić (slika 10) sa suradnicima, bečki đak i rodonačelnik karstologije, koji je na Popovu polju utvrdio neke svoje teorijske postavke. 
1.1.1.2. KSHS / Jugoslavija i Cvijićeva Speleološka sekcija: eksperimentalna provjera teza 
Cvijićev opis Popova polja iz srpskog izdanja njegove monografije o kršu, čini se nastao je posredstvom literature. Prema našim podacima, Jovan Cvijić (1865-1927) posjećuje Popovo polje tri puta. To je važno kad znamo koliko je Cvijić polagao na neposredno promatranje krša U svojim radovima Cvijić navodi da je 1892. upoznao 
28 
Gatačko, Dabarsko, Fatničko, Stolačko, Crničko i Plansko polje u Hercegovini, a od 1898. Kupreško, Glamočko, Ravno, Vukovsko, Livanjsko, Duvanjsko, Posušje, Kočerinsko, Mostarsko blato i Mostarsko polje – u Bosni i Hercegovini (Cvijić 1902, 60). Ondje Cvijić ne spominje Popovo polje, iako u drugom djelu kaže da ga je posjetio u rujnu 1898. (Cvijić 1925a, 5). Njegov posjet u lipnju 1908. završio je izgonom u Slano u nazočnosti vladina službenika7 (Milojević 1957). Takav tretman je zacijelo posljedica političkih napetosti između Srbije i Austrije oko aneksije BiH. Naime, obje države su ispostavljale pravo na BiH, a Cvijić se u toj politici vidno eksponirao8. Treći njegov posjet zbio se tek u ožujku 1921., nakon što je formirana Kraljevina Jugoslavija, kada se potpuno promijenila mogućnost pristupa Popovu polju. Od nedostižne zemlje, postala je područje njegova neograničenog utjecaja, na kojem je mogao organizirati istraživanja po svojoj volji. 
Od literature koja nam je dostupna, kronološki gledano, Cvijić se ne osvrće na Popovo polje u svom djelu posvećenom poljima (Cvijić 1902). U domaćoj literaturi rubno ga spominje u djelu Balkansko poluostrvo i južnoslovenske zemlje I (1922). Potom nailazi serija radova na srpskom jeziku u kojoj se Cvijić bavi Popovim poljem i njegovim dijelovima, navodeći ih kao primjere za dokazivanje svojih teorija, bilo da se radi o sintetičkim djelima Geomorfologija I (1924) i Geomorfologija II (1926b) ili časopisnim radovima Karst i čovek (1925a), Cirkulacija vode i erozija u karstu (1926a), Istorijski pregled o ispitivanju karsta (1925b), i Upustva za ispitivanje pećina (1925c), a osobito Stare otoke Popova polja i hidrografske zone u karstu (1950). Posljednje djelo nastalo je 1922-1923. na temelju ispitivanja iz 1921., ali je ostalo u rukopisu kod Cvijićeva suradnika M. S. Radovanovića (Cvijić 1950). Iz tih djela se može sastaviti cjelovita slika Popova polja, njegovih dijelova i načina funkcioniranja, čiji će se rezultati mnogo puta kasnije citirati. 
Dojmljiv opći pogled na krš istočne Hercegovine, kao okvir u kojem se nalazi Popovo polje, nalazimo u Balkanskom poluostrvu. U poglavlju o prirodnim područjima kao faktoru utjecaja na život čovjeka, Cvijić Hercegovinu prikazuje kroz dva visinski različita područja Rudine i Humine, a posljednje obuhvaćaju niže krajeve oko Stoca, Ljubinja i Ljubuškoga. Rudine i Humine u cjelini opisuje kao zaravan koja stepenasto pada prema Jadranskom moru. Njihova površina se odlikuje mnogobrojnim kratkim vapnenačkim «rtovima», rijetki su veći grebeni koje bismo mogli nazvati planinama. Između njih su mnogobrojna mala polja, sa SI na JZ stepenasto poredana, tako da viša otječu u niža, zatim mnoge uvale, dolovi i 
7 «Kada sam stigao u Zavalu, video sam pored Cvijića i Dedijera jednog krupnog kaluđera i uz njih poručnika Koločka. (...) Iz Zavale, u pratnji poručnika Koločka, stigli smo pešice u Slano na Jadranskoj obali» (Milojević 1957, 99). 8 Cvijićeva rasprava «Aneksija Bosne i Hercegovine i srpsko pitanje» izišla na srpskom 1908, za vrijeme aneksijske krize, a odmah za tim na francuskom, ruskom i češkom jeziku, te izvodi na engleskom. Sva izdanja ove brošure bila su zabranjena u Austriji. (Jovan Cvijić, Sabrana dela, Knjiga 3 (Tom I): Govori i članci. Izdavači: Srpska akademija nauka i umetnosti, Novinsko-izdavačka radna organizacija „Književne Novine" i Zavod za udžbenike i nastavna sredstva, Beograd, 1987.) 
29 
razbacane vrtače. Izuzevši dno polja i uvala, te zone flišnih stijena, sva površina sastavljena je od čistih jedrih vapnenaca, načičkana je zupčastim stijenama, glavičicama od vapnenaca i iskidanim vapnenačkim slojevima ili pločama. Prave su škrape rijetke, ali sva površina škrapasto izgleda. Šiljaste stijene neprestano izrastaju iz zemlje. Tome je uzrok način erozije u krškim područjima. Nema vodotoka, i silazeći niz pukotine u stijenama, voda rastvara vapnenac. Uslijed toga, Rudine i Humine su najljući krš i najbezvodnije područje dinarskog sustava, uz to skoro sasvim ogoljelo. Rijetke rijeke teku poljima (Cvijić 1922, 96-97). Kako se navedeno Cvijićevo djelo uglavnom bavi antropogeografskim pitanjima, na njega ćemo se osvrnuti u kad budemo govorili o društvenim i humanističkim aspektima krša. 
Cvijić je visoko cijenio krš Popova polja što se vidi po rečenicama da ja to «najčistiji tip slepe doline» (Cvijić 1950, 3) u području za kojeg je kazao: «Nema dubljeg i celcatijeg karsta nego što je ovaj hercegovačko-crnogorski između donje Neretve, Skadarskog Blata i Jadranskog Mora» (Cvijić 1926b, 434). 
Južno od Neretve nalazi se prostran krški teren u kojem je Popovo polje središnje ulegnuće. U tom području zapažaju se pojave i posljedice skorog izdizanja. Uslijed toga temeljnica je spuštena i nastupio je proces intenzivnog okršavanja. Na njemu nema ni jedne normalne doline ni normalne rijeke, kaže Cvijić u svom sintetičkom djelu Geomorfologija I. Područje je sastavljeno od krednog vapnenca s pravilnim dinarskim pružanjem slojeva. U svakom većem ulegnuću zapažaju se na SI strani glave, a JZ strani ravni slojeva. Zemljište je golo, vapnenac bjeličaste i sive boje. Polje ima odlike mladog krša i odvojeno je od Orjena poprečnim zubačkim rasjedom (Cvijić 1924). 
Precizniji opis Popova polja nalazimo u postumnom djelu Stare otoke... u kojem kaže da je polje veliko 144 km2 i duboko usječeno u površi koja se sastoji od nabranih slojeva krednog vapnenca. Dno mu je visoko 220 m, a od mora je daleko samo 10-15 km (Cvijić 1926a). Radi se o slijepoj dolini iz koje na više strana vode suhe doline. Dolina na JI dijelu proširena je srastanjem krških uvala i preobražena u krško polje (Cvijić 1950, 3). Dakle, širi pojam Popova polja kao doline, čine cjeline Šuma, Lug i «pravo Popovo polje». 
U jugoistočnom dijelu doline pravi humovi su češći nego i u jednom drugom krškom polju, posebno u Šumi. Šuma obiluje škrapama, mnogobrojnim malim vrtačama, i zapravo je dno uvala koje su uslijed krških procesa srasle s dnom Trebišnjice. Uravnjeno dno načičkano je glavama slojeva koje izgledaju kao niski zidovi i pružaju se u dinarskom pravcu. Nizvodnije, vapnenac Popova polja prekriven je žućkastom glinom, koji od oktobra do juna (ali i kraće) «ogrezne» u vodi do 40 metara. Od Trebinja do Dvrsnice ima dinarski pravac, a dalje do Kleka pravac Z-I. Nakon toga prestaje normalna dolina, ali se vide tragovi stare doline prema Neretvi, koju Cvijić naziva Hutovskom starom dolinom. Ona je dezorganizirana krškim 
30 
procesom, odnosno «karstifikacija je uzrok što su umrtvljene i dezorganizovane i one dve stare doline: Hutovska Dolina i Vala» (Cvijić 1950, 4). 
Kao i prethodni istraživači, Cvijić veliku važnost pri opisu Popova polja daje njezinoj hidrografiji. U Popovu polju se, kaže, skuplja sav atmosferski talog «karsne Hercegovine» lijevo od Neretve, što je površina od skoro 8000 km2, a taloga 12 milijuna m3 (1926a, 7). Uslijed kiša nadolazi Trebišnjica i javljaju se mnogobrojni povremeni izvori po stranama Popova polja. Glavni ponori nalaze se nekoliko metara od dna, ali ne mogu svu vodu da «upute» pa se ona nakuplja i treba joj nekoliko mjeseci da je mladi kanali apsorbiraju. Otičući, miješa se u podzemlju s vodom iz vrtača u kršu prema moru. 
Potom Cvijić navodi statističke gabarite poplava. Najveća poplava zabilježena bila je 1915., kada je «jezersko ogledalo» dosezalo 259,8 m nad morem, a najmanja 1903, 240 m. Najduža poplava bila je 1899: od 22. 9. do 23.7; dno polja bilo je suho samo 68 dana. Zapremina vode od 15.11. do 24.12. 1903. iznosila je maksimum od 150 milijuna m3. Srednja količina vode u Trebišnjici prema promatranju od 18 godina iznosila je 2.783,37 milijuna m3; najveća (od 1.8. 1908. do 31. 1909.) 3.936 milijuna m3, a najmanja u isto vrijeme 1.760,1 milijuna m3. 
Pri ljetnom minimumu protoka od 3,3 m3/s cijela Trebišnjica ponire neposredno iza Trebinja, te odlazi u Rijeku dubrovačku, a pri srednjoj razini ona prelazi ove ponore i plavi Popovo polje. Rijeka se tada gubi u oko 100 ponora i pukotina (1926a, 7). Postoje tri glavne grupe ponora koje odvode vodu u četiri pravca: prema a) «Rijeci kod Dubrovnika», tj. Ombli, b) prema Bistrini, sumarinski u «Stonskom zatonu», izvorima kod Slanog i podmorskim izvorima Janske, te c) u dolini Neretve i d) po obodu Svitavskog Blata. Doljašnica, koja se nalazi 8 metara iznad polja, ima najveći kapacitet gutanja i usisava do 115 m3/s, kao i Crnulja. Provalija guta 60 m3/s, a Ponikva, koja je nekada bila glavni ponor (do prije 24 godine, kaže Cvijić), danas je beznačajna. Gore navedene disperzije i bifurkacije voda na površini, koje objašnjava u članku, najraznovrsnije su prisutne u Popovu polju. U Geomorfologiji I su objavljeni rezultati bojanjem utvrđenih podzemnih veza Doljašnice i Hutova blata, a u Lazićevu radu (1926) Trebišnjice i Omble. 
Opisanoj recentnoj hidrologiji, objašnjava Cvijić, prethodilo je stanje u kojem je Trebišnjica površinski otjecala, kao «normalna rijeka». To se vjerojatno događalo prvo Hutovskom valom u Neretvu, zbog njezina dinarskog pružanja, gdje i danas Neretva prima grupu dinarskih rijeka. Potom se Hutovska vala dezorganizirala izdizanjem tla, a Trebišnjica je preusmjerena Valom prema Slanom. Nakon dezorganiziranja Vale nastalo je prelazno stanje: na 20 metara iznad Popova polja ima suhih pećina od kojih je najpoznatija Vjetrenica. Voda se okršavanjem spustila na današnje ili «poznije» hidrografsko stanje. 
31 
Analizirajući morfologiju Vale, Cvijić pronalazi zanimljive faze u njezinu razvitku koji odražavaju ranija hidrološka stanja: grebene koji su dna stare pretkrške doline, ponore pod njima koji danas ne funkcioniraju, dvije razine udubljivanja koji su nastali poslije dezorganiziranja doline i krajnje izvore na razini mora, koji pokazuju kako se nisko spustila razina vode. 
Vijugava okršena suha dolina vodi prema Slanom, prosijecajući dinarski greben pod pravim kutom. Na njezinu početku je zavalski prag (285 mnm) sa škrapama, jamama i vrtačama, kojeg Cvijić određuje kao dno stare doline. Zatim dolazi uvala Orahov Do, a nakon nje greben Prisjeka, slične visine kao i zavalski. Nju smjenjuje Duboki do, pa još jedan greben, zatim uvala Jagomila i Crnô, koju zagrađuje greben Loznica (356 mnm). Teren se nastavlja strmom starom dolinom do Slanog, čijim dnom do kuća u Slanom prolazi voda zvana Skok, a završava u zaljevu Slano, koji ima karakter potopljene doline (1950, 6). Osim pragova postoje dva erozijska nivoa, oba ispod razine stare doline, predstavljeni «humovima i krševima» koji se iznad dna uzdižu 20-30 metara, a drugi uložen unutar ovoga, visine 4-5 metara. Ova dva erozijska nivoa nastala su krškim procesom udubljivanja (1950, 7). U Slanom ima više izvora, od kojih su neki mnogo jači kad ima vode u Popovu polju (1950, 6). Vala je dosta izmijenjena radom seljaka, jer je svaka «njiva» u vali, kao uopće u ljutom kršu, djelo čovjeka. Po nakupinama zemlje poznaju se stari ponori pod Prisjekom i pod Loznicom. Vala, koja je «najširi otvor» južne Hercegovine prema moru, vjerojatno je isključena iz normalne hidrologije nakon fleksurnog spuštanja obale u Slanom, tako da je donji dio Vale spušten, a gornji izdignut (1950, 9). 
Ova detaljna analiza današnjeg oblika Vale poslužila je Cvijiću da ilustrira svoju teoriju o postojanju hidrografskih zona u kršu: normalno, tj. površinsko, prijelazno i podzemno tečenje. One se manifestiraju skraćivanjem riječnih tokova od ušća prema izvoru i njihovim pretvaranjem u ponornice. Cvijić je koristio zapažanja iz Popova polja i za prikazivanje odnosno objašnjavanje drugih pojava u kršu: humova kao primjera erozije u kršu (slika 11), srastanja brojnih vrtača u uvale a njih u krška polja i zaravni, disperzije i bifurkacije podzemnih tokova, itd. 
Najutjecajnija recentna karstološka monografija, ona Forda i Williamsa, smatra Cvijića ocem karstologije, a već ranije je utvrđeno da je Cvijić udario temelje razvoju karstologije i da je njegov rad bio pionirski (Roglić 1982). Pojave koje su razne struke označavale kao krške, on je krajem 19. stoljeća povezao u cjelinu i ukazao na kompleksnost krša (Gams 2004, 24). Cvijićev rad prolazio je kroz različite faze i nakon njegove smrti bio predmet mnogih rasprava9. U prvom radu Cvijić je 
9 O tome se može detaljnije naći u radovima J. Roglića: J. Roglić 1961. Prilog poznavanju razvoja Cvijićeve misli o kršu. Geografski glasnik 23, Zagreb, J. Roglić 1966. Odnos riječne erozije i krškog procesa. Cvijićev zbornik, SANU, Beograd, 59-63. J. Roglić 1982. J. Cvijić i polja u kršu. Naučno djelo Jovana Cvijića, Naučni skupovi SANU 11, Beograd, 119-128. Također, sva tri rada objavljena u Sabranim djelima J. Roglića, odnosno u I tomu: J. Roglić 2004. Krš i njegovi značenje. Sabrana djela, I. Split, Zadar, Zagreb, 366 
32 
nastojao obuhvatiti krš što potpunije i izvršiti klasifikaciju oblika, koja je dijelom opisna, dijelom genetska (Herak 1976). Tražeći opća načela za sistematizaciju krških pojava, Cvijić je prihvatio cikličku teoriju o razvoju reljefnih oblika od W. M. Davisa (1884). Ta je teorija glavno značenje pridavala fluvijalnom modeliranju i pola stoljeća dominirala u svjetskoj geomorfologiji (Roglić 1982). Obilježja te teorije vidljiva su i u radovima o Popovu polju, u kojima nastanak doline Trebišnjice, a zatim i polja, Cvijić pripisuje najprije fluvijalnom radu, a tek potom okršavanju. Također, i ovdje je vidljiv Cvijićev genetski niz vrtača – uvala – polje, osobito na području Šume. Cvijić je tokom života modificirao svoja gledišta, povremeno se i kolebao, te se kretao kroz dileme, sputavan prilično shemtiziranom, gotovo dogmatskom cikličkom teorijom, koju je nastojao slijediti ponekad nauštrb bogatog iskustva i izvanrednog zapažanja (Herak 1976). 
Pored Cvijića, prve karstološke radove o Popovu polju dali su geograf Alfred Grund iz Beča (kasnije Praga) i državni geolog Bosne i Hercegovine, Friedrich Katzer. Tu trojku smatraju najvećim klasicima koji su se bavili ovim dijelom krša (Milanović 1979a) ili dijelom skupine koju smatraju rodonačelnicima karstologije, u koju još spadaju A. Martel, A. Penck i F. Kraus (Kranjc 2007a). 
Grund, nastojeći otkriti zakonitosti krške hidrografije, uočava postojanje povezane vode temeljnice u kršu, koja se sastoji iz dva sloja: donjeg, «stagnatnog», koji se samo izuzetno kreće, i gornjeg, «krškog», koji je u cjelini pokretan. On je dao teorijsko objašnjenje cikličnosti u kršu. Ta je teorija postala dominantna, ali je izazvala i zastoj karstologije (Roglić 1982). Prvi zapaženiji otpor primjeni cikličke teorije na krš dao je Katzer (Herak 1976). U temelju Katzerove teorije leži razlikovanje na plitki i duboki krš. U plitkom kršu nema mnogo prostora za okršavanje, a u dubokom se kršu nepropusna podloga nalazi u nepoznatim dubinama. Ondje ne postoji jedinstvena temeljnica, jer dubokim kršem voda prolazi kroz «podzemne kanale koji su okupljeni u neovisne sustave» (Roglić 1982), odnosno kao odvojene podzemne rijeke. Polemike Grunda i Katzera trajale su dugo, ali nisu doprinijele približavanju gledišta. Na Dinarskom kršu i u većini Europe cijelu prvu polovicu 20. stoljeća prevladavala su mišljenja o odvojenim vodenim žilama, bez zajedničke razine vode, premda se u stvarnosti pojavljuju oba tipa, a još više njihove kombinacije (Gams 2004, 48-49). 
Da bi u tipskom području krša došli do stvarnih podataka potrebnih za izgradnju karstologije, članovi Speleološke sekcije Geografskog društva iz Beograda, kojoj je na čelu bio Jovan Cvijić, četiri godine su organizirali speleološka istraživanja Popova polja (1925-1928), neki su boravili znatno duže, a objavljivanje radova nastavilo se i u tridesetim godinama. Ona su predstavljala «prvo sistematsko proučavanje speleoloških prilika jedne veće oblasti Dinarskog Karsta», područja koje je izuzev Absolonova bavljenja Vjetrenicom, bilo speleološki neproučeno (Milojević 1928c). Vladao je nedostatak iskustva o unutrašnjim pojavama i procesima, čije je 
33 
poznavanje posljednjih desetljeća postalo ključ za objašnjenje morfološko- hidrološkog kompleksa krških pojava, ali i rješavanja praktičnih problema krša poput poljoprivrednih melioracija (Milojević 1951). Zapravo, bavljenja Popovim poljem su imala cilj proučavanja hidrografske osnove za poljoprivredne melioracije: ispitivani su ponori i podzemne otoke polja i mogućnost njihova proširivanja, te više pećina i jama po obodu polja. Financiralo ga je Ministarstvo poljoprivrede i voda. Time se željelo približiti interese znanosti i interese upravljanja prirodom, što je Milojević izrazio riječima da je Jovan Cvijić «srušio zid kojim je naša nauka bila ograđena od života naše društvene sredine» (1951). Najveći broj znanstvenih članaka Speleološke sekcije Geografskog društva, kojoj je Popovo polje i bio prvi zadatak po osnivanju, vezan je za ovo krško polje. Prema popisu literature uz članak S. Milojevića u povodu četvrt stoljeća sekcije, od osnivanja do 1940. objavljeno je 13 članaka o Popovu polju; od 1926. do 1930. od ukupno 13 radova sekcije, 10 ih se odnosilo na Popovo polje. Te su aktivnosti pribavile niz novih informacija i pobudile novo zanimanje za ovo područje, pa su članovi sekcije objavljivali u inozemstvu, poput članka S. Milojevića na kongresu slavenskih geografa i etnografa u Krakovicama 1929. (Milojević Ž. 1930) ili su inozemni geografi dolazili istraživati Popovo polje i objavljivali studije u svojim centrima, poput Francuza Cholleya i Chabota u Geografskim Analima (Milojević 1930). 
Istražen je veći broj pećina i jama ukupne dužine oko 12 km: Doljašnica, Meginja, Striježava, Male jame, Golubinka kod Orašja, oduha kod Doljašnice, Riđica, oduha u Ljutima kod Pobrđa, Golubinka na Čoklića travi (G. Hrasno) Jama pod Gradinom, Jama na Klještini, Andrijina voda, Nekrsta, Tučevac (kod Trebinja) (Lazić 1927), Provalija, Crnulja, Žira, Baba, Orlica, Skočina jama, Golubinka kod Mareve Ljuti (Milojević 1927), Ponikva, Boškanova jama (Milojević 1928b), Vjetrenica (Radovanović 1929), Vicentijeva jama, Mrkonjina jama, Pećina (u selu Nevadi) i Grabova peć (Lazić 1930) i druge. 
Pećine su različito tipologizirane i to ne samo u odnosu na neke škole ili u odnosu na kasnija poimanja, nego i među dva glavna istraživača na terenu, Lazića i Milovanovića, što se znalo preliti u polemiku. Za većinu ponora je utvrđeno da su uglavnom morfološki jednolični i u jednoj razini, te da su relativno mladi (Milojević 1928c), a drugi razgranati poput Doljašnice ili estavele Babe. U svima su zapaženi jasni trgovi mehaničkog rada vode, a u onima kroz koje voda sporo prolazi, kalcitno- muljevite obloge kanala, najviše u Crnulji. U ponorima su također zapaženi uski vertikalni kanali koji povezuju podzemlje horizontalnog kanala s površinom tla, a ispod njih u pravilu manje ili veće hrpe obrušenog materijala. To su oduhe. Neke od njih izlaze na površinu koja se nalazi viša od 200 metara iznad razine ponorskog ulaza, kao što je slučaj s Doljašnicom. U istom ponoru zapažen je laporoviti sloj 
34 
debeo nekoliko metara, koji je bio uzrok stvaranja sifonske uzine. Pronađeni su fosili pločastih zuba neke ribe10 (Lazić 1927). 
Najbolji i najcjelovitiji pregled rada i rezultata u prve tri godine dao je Sima Milojević (1894-1969) u geografskoj podlozi Popova polja za njegovu melioraciju (1928a). Ističemo jasno određivanje krškog karaktera polja: izmodelirano je u relativno čistim krednim vapnencima, bogate fisuracije, često ispresijecano vertikalnim i međuslojnim pukotinama, zbog čega su razvijene ne samo površinske (posebno tipski škrapari), nego i unutrašnje krške pojave: pećine i jame s kompliciranom podzemnom hidrologijom (1928a, 80). U tom radu speleološke objekte klasificira u tri grupe: korita podzemnih otoka polja za vrijeme poplava, korita podzemnih pritoka i estavele. U žižu je stavio pećine prve grupe zbog mogućnosti povećanja odvodnje. Iznosi kapacitet glavnih ponora Doljašnice 115 m3/s i i Provalije 65 m3/s, ali s obzirom da je kapacitet mjeren u prvim satima, upozorava da se kasnije smanjuje. Zaokružena slika Popova polja svratila je pažnju i na sastav tla i klimu, koje su inače rijetko i uzgredno spominjani. Aluvijalni nanosi sastoje se od nepravilno stratificiranih šljunkova, pijeska i mulja s crvenicom, mjestimice su tanki slojevi tih nanosa prožeti bigrom. Debljina nanosa kod Poljica i Tulja je niska i nestalna, a u Donjem polju 10-12 metara, gdje prevladava fini pjeskoviti i muljeviti materijal. 
Milojević se poziva na pedološki rad Carikova, prvu nama poznatu analizu zemljišta Popova polja. Rađena je za neke lokalitete u Dalmaciji i Hercegovini, u organizaciji Agrikulturno-hemijskog instituta Poljoprivrednog fakulteta u Beogradu (Carikov 1927). Aluvijalne naslage Popova polja potječu od spiranja finijih mineralnih i organskih čestica i deluvijalnih nanosa s nagiba okolnih padina, donošenjem rijeke Trebišnjice, voda iz ponora i donošenjem vjetrom praha koji nastaje raspadanjem stijena. Na pojedinim dijelovima pokrivač se jako razlikuje po mehaničkom sastavu i sadržaju sitnijih čestica, ali po kemijskom sastavu, na temelju analize sa šest lokaliteta, Carikov zaključuje da nema razlike. On upućuje na iskaze domaće čeljadi da je prinos u Donjem polju veći pa rezonira da bi to moglo biti od zbog veće vlažnosti u Donjem polju. Ukupna količina hranjivih sastojaka nije velike. U gornjem sloju su iste količine kalija, amonijaka i humusa, fosfor varira nešto više, a količine amonijaka, humusa i C02 opadaju s dubinom. Glavna i najvažnija osobina svih zemljišta je visoka pristupačnost relativno malog sadržaja hranjivih sastojaka (Carikov 1927, 51). 
Klima je općenito pod utjecajem Jadranskog mora, zbog blizine i povezanosti valama s morem i Donjom Neretvom. Temperaturne promjene tokom godine nisu velike, zime su blage, skoro bez snijega, a ljeta nisu tako žarka kao u višim i u unutrašnjost 
10 Lazić navodi da je riba pripadala podrazredu Ganoidei, redu Picnodonti, kojoj je najbliža vrsta Coelodus aff. Muensteri, te da joj je pripadnost odredio prof. V. Laskarev iz Geološkog zavoda Univerziteta u Beogradu (Lazić 1927). 
35 
pomaknutijim poljima. Kiše padaju od listopada do travnja, jače od druge polovice listopada do kraja studenoga i u travnju, dok su ljeta suha – 1927. tri mjeseca nije padala kiša (Milojević 1928a, 75). Glavni vjetar je «poznata bura», snažan vjetar koji pravi velike valove i često prekida promet blatom po nekoliko dana. 
U speleološkim istražnim radovima tijekom kojih su primijenjene metode za omogućivanje nastavka istraživanja – miniranja tjesnaca, kanaliziranje visećih jezera, upotreba trasera, opreme za spuštanje koja je posebno za to nabavljena – utvrđene su morfološke novosti poput prijelomnih sifona u ponorima, do kojih dolazi zbog snažnog vodenog tlaka u ponorima. Speleolozi koriste Cvijićev teorijski okvir o hidrološkim zonama u kršu te u opisu razvitka Popova polja prednosti daju eroziji nad krškim procesom. Na primjeru Provalije potvrđene su Cvijićeve teorije o hidrološkim zonama okršavanjem kanala (Milojević 1927), ali je kasnije na primjeru Lukavca utvrđeno da se ne može govoriti o šematskom spuštanju katova hidroloških zona (Milojević 1953, 106), što će otvoriti put tumačenju prema kojem se krš razvija u mnoštvu specifičnih pojava. 
Neka istraživanja dovela su do revizije ranijih razmišljanja. Tako uvid u sužene kanale Crnulje, za koju se mislilo da ima protok kapaciteta 100 m3/s (Cvijić 1926b) sveo ju je na beznačajan ponor. Obavljena su trasiranja kojima su utvrđene podzemne veze između Trebišnjice nedaleko Trebinja i Omble (Lazić 1926) i Doljašnice sa Svitavskim blatom (Lazić 1927). Bili su to prvi uspješni primjeri utvrđivanja podzemnih veza (Lazić 1926). Inače tadašnja iskustva trasiranja podzemnih tokova opisao je Lazić 1926: Prvi pokušaj bojanja Trebišnjice dogodio se 1880. kod pridvoračkih mlinova. Tada je ubačeno 200 kg crnog uglja, ali se nikada nije pojavilo. Zatim je ubačena nenavedena količina pljeve, opet bez uspjeha. Treći pokušaj izveo je Gavazzi; 20.6.1902. ubacio je 3 kg uranina kod Dražina Dola, ali nije ništa zapaženo. Potom je pokušao Absolon, također bez uspjeha. Tek 12.10.1926. u Fetah-agić jamu i Klikovac kod Mostaća, nakon što je ubačeno 20 kg Na-fluoresceina, koji se 21. 10. pojavio u Rijeci dubrovačkoj (Lazić 1926, 137). Već ranije, 5.5.1926. u 18 h u Doljašnicu je ubačeno 19 kg uranina koji se za 42 sata pojavio u Svitavi. Rezultati istraživanja primijenjeni su, a neki i prvi put publicirani, u Cvijićevim sintetičkim izlaganjima u Geomorfologiji II. Neki su rezultati signalizirali i moguće nedostatke istraživanja. Zahvaljujući «kratkim» metodološkim mogućnostima, došlo je do udaljavanja od rješenja koja su nudile ranije vizionarske teze poput poplava Gradačkog polja, ali i neka narodna vjerovanja. Naime, Cvijić (1926a, 8) je povezao plavljenje Gradačkog polja na sjeverozapadu s djelovanjem južnog (jugoistočnog) vjetra, šiloka, na odvodne kanale Popova polja dok prolaze ispod estavele Gradnice. Milojević je speleološkim istraživanjem utvrdio da za to nema dokaza11. Tek će istraživanja koje je proveo Gašparović (1969, 156-161) ispravno protumačiti tu činjenicu, te uz stanovitu prilagodbu dati za pravo Cvijiću i narodnom zapažanju. 
11 Milojević S. 1928. Povremeno vrelo Gradnica, Glasnik Geografskog društva, 14, Beograd. 
36 
Možda bi slično moglo biti i s Vjetrenicom. Raniji su istraživači pretpostavili da je ona bila ponor Trebišnjice (Absolon 1916a i b) ili prijelazna otoka Popova polja (Cvijić 1926b) i to bazirali na svojim geomorfološkim vizijama. Milojević će kasnije analizom unutrašnjih elemenata doći do zaključka da je Vjetrenica bila pritoka Popova polja, što je i danas izvor Lukavac u polju ispod nje. Treba naglasiti da Radovanovićeva golema studija o Vjetrenici tada još nije bila još poznata javnosti. 
Istražujući Vjetrenicu, Mihajlo Radovanović (1902-1980) je u njoj boravio u tri navrata: u rujnu 1924., u travnju 1925. te u kolovozu i listopadu 1926. (Radovanović 1929). Špilju je fotografirao Čedomilj Kušević, nastavnik iz Vinkovaca. Nalaze interpretira u disertaciji koju brani 1928., te objavljuje kao znanstvenu monografiju 1929. U knjizi je priložen cjelovit i detaljan plan Vjetrenice razmjera Glavnog kanala 1:2.500, dok su razmjeri sporednih kanala različiti. Uz mnoge speleomorfološke pojedinosti priložene su 62 skice i crteža dijelova kanala i njihovih poprečnih presjeka u razmjeru od 1:200 do 1:1.000. Radovanovićeve zasluge su nesumnjive: opisao je Vjetrenicu u cjelovitoj studiji te sustavno izložio morfološku i hidrološku građu kakvu još, prema našim informacijama, nije imala ni jedna pećina u Dinaridima (slika 12). Međutim, ostavio je bez objašnjenja ili nije dao dovoljno čvrstih dokaza u pogledu nastanka i funkcije Vjetrenice. I dok je rad napučen mnoštvom manjih detalja kojima nedostaje jasan zaključak (Milojević 1930, 163-67) u novinskom članku odrješita naslova: «Vjetrenica, najveća pećina u našoj državi» ojačao je Absolonovu sliku koja je ostala važeća do kraja 20. stoljeća. Kaže, «po prostranstvima iza Vjetrenice izostaje i čuvena Postojnska Pećina» a unutrašnjost joj krase veliki saljevi, brojni potoci koji nabujaju pa poplave pećinu, puno razgranatih kanala i mnogobrojnih jezera, među kojima i mala travertinska koje Hercegovci zovu pjati (Radovanović 1927). Tvrdnja o dužini ili veličini pećine potječe iz hipoteza istraživača i nije nikada dokazana, ali ju je prihvatila ne samo opća javnost («duga je 20 km», Gujić 1930) nego i stručni krugovi, pa je slovenski speleolozi ponavljaju prilikom izvještaja o svom posjetu Vjerenici 1931., u povodu 20. obljetnice Društva za istraživanje jama (Michler 1950, 89). «Društvo raziskuje jamo Vjetrenica v Hercegovini in izmeri prek 9 km rovov, tako da ta postane najdaljša jama v takratni Kraljevini Jugoslaviji» (Društvo za raziskovanje jam Ljubljana, 2008). 
Kako je već naznačeno, Milojević je iznio niz primjedbi na Radovanovićevu studiju o Vjetrenici, koju i sam naziva «koliko se danas zna, najveća pećina Dinarskog Krša». U Glasniku Geografskog društva zamjera mu da mu nedostaje definitivno shvaćanje, da ima dosta proturječja i da niz pojava nije dokumentirao (Milojević 1930, 163-167). Milojević se ne slaže ni s važećim spoznajama o Vjetrenici koje su dali K. Absolon i J. Cvijić. Za njega, Vjetrenica je mreža kanala podzemnog toka koji se izlijevao u Popovo polje. To temelji na zapažanjima da razina poplava u Popovu ne doseže visinu ulaza u Vjetrenice, a u Popovu polju nema tragova razina nekih viših poplava; špilja je nagnuta prema izlazu, u njoj nema riječnih nanosa (Trebišnjice), itd. Pored iznesenih radova, on se u nekoliko članaka pozabavio 
37 
hidrološkom funkcijom Vjetrenice, odnosno pojavom «prividnog presušivanja» izvora u kršu na primjeru Lukavca i nekih drugih izvora (Milojević 1934, 1935, 1938). U njima ranije iznijete teze potvrđuje rezultatima promatranja i mjerenja iz 1934. u Vjetrenici, kojima utvrđuje da je površina Velikog jezera (1.250 metara udaljena od ulaza), za razliku od Radovanovićevih 2 m, čak 6,355 metara iznad razine ulaza u Vjetrenicu. Iz toga izvlači zaključak da nema «hidromehaničke» osnove za pećinski tok od polja prema unutrašnjosti Vjetrenice. Naprotiv, postojale su povoljne prilike za formiranje toka prema Popovu polju, čemu su dokazi i niži kanali Vjetrenice. Time otpada i hidrološka funkcija koju su raniji teoretičari krša pripisivali Vjetrenici, smatra Milojević. Također, on objašnjava kako se nije moglo utvrditi je li taj tok imao nekog znatnijeg utjecaja na hidrografske prilike u Popovu polju (Milojević 1938). Rezultati istraživanja koji su obuhvatili hidrološke mogućnosti četiri speleološka objekta u Zavali (pored Vjetrenice izvori Bitomišlje, Orlica i Lukavac) (Milojević 1938) imali su gospodarsku namjenu: utvrđivanje mogućnosti opskrbe željeznice vodom (Milojević 1934, 1935). Milojević je isticao važnost povezivanja gospodarstva i znanosti (Milojević 1927a, 1934, 1938, 1951) i sudjelovao u više takvih projekata (Milojević 1927a, 1935, 1938), jer je povećavalo društvenu važnost znanosti i pribavljalo sredstva za istraživanja. No, čini se, još veću ulogu igrala je znanstvena znatiželja, koja je tog dugogodišnjeg karstologa, speleologa i hidrologa vukla iz ponora u ponor i iz pećine u pećinu, ciljano pribavljajući nerijetko prve iskustvene podatke iz podzemlja, koji su trebali dati oslonce za razvoj karstologije, teorijske discipline koja se tada u značajnoj mjeri bazirala na vizijama i pretpostavkama istraživača. Rezultate je interpretirao ne štedeći ni učitelje ni kolege, što se može zapaziti u gotovo svakom radu, a najmanje u deset njih doprinio je karstološkoj slici Popova polja. 
1.1.2. Bioznanosti 
Istraživanje živog svijeta Popova polja nailazilo je u znanstvenoj javnosti početkom 20. stoljeća na različite interese i rezultate. O pojedinim njegovim stranama pisano je sasvim usput ili nikako, pa unatoč činjenici što je podzemna fauna Popova polja vrhunska znanstvena tema s ništa lošijim rezultatima, opći pregled bioznanosti je znatno tanja knjiga od one koju o Popovu polju pišu geoznanosti. U nizu razloga ističe se da su fizička ispitivanja u značajnoj mjeri bila motivirana praktičnom potrebom melioracija Popova polja, odnosno povećavanja sigurnosti njegove poljoprivrede; također što je 20. stoljeće bilo vrijeme fizikalnih znanosti, te da su se ekološka pitanja počela uvažavati tek u njegovim poznijim godinama. 
38