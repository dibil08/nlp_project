DOSADAŠNJA ISTRAŽIVANJA 
 
        Prvi pravi prirodoslovac koji se bavio proučavanjem krša Velebita bio je Baltazar Hacquet (1739 - 1815.). On u prvom poglavlju knjige "Physikalisch-politische Reise" (Leipzig, 1785.) opisuje etnografske i geognostičke osobine Velebita. Uočava problem vegetacije na kršu, a spominje i eruptiv na Vratniku. Katastarske mape koje je izradila mletačka uprava 1705 - 1708. g. (opisni dio 1709.) i Šumarska karta Otočke i Ličke regimente s popratnim opisom 1765. g. koje je za austrijske potrebe izradio major Pirker pripadaju meðu prve geografske dokumente koji obuhvaćaju Velebit. Za dalje upoznavanje važne su "Josephinische Landesaufnahme" sa opisnim manuskriptom (1777.). Upoznavanju Velebita mnogo je pridonio Franjo F. Fras koji u svojoj knjizi "Vollstandige Topographie" (1835.) opisuje mnoge detalje meðu kojima i one o nekim speleološkim objektima koje je obišao. Granični major Josip Kajetan Knežić dva desetljeća (počev od 1827.) je gradio ceste i druge objekte po Velebitu i u svezi s tim  izradio studiozne eleborate. 
        Od 1862. članovi Bečkog geološkog zavoda započeli su prva istraživanja (G. Stache, F. Foeterle, E. Tietze, F. Stoliczka i F. Hauer). Na osnovu tih podataka F. Hauer (1867 - 1871.) izradio je preglednu geološku kartu od koje list X 1:576 000 obuhvaća područje Velebita, a 1889. izdana je bez značajnijih promjena i karta G. Stachea. Dragutin Franić u "Orometriji Ličko-gackog visočja" (1894.) iznosi podatke o poprečnoj širini (13,962 km), površini (2274 km2), obujmu (1749 km3),  prosječnoj visini 130 najviših vrhova (1372 m) i 38 prijevoja (1181 m), te dužini "imaginarnog" bila (165,78 km). Većina njegovih podataka (osim dužine masiva-hrpta) nije podvrgnuta kritici, već se oni kao opće prihvaćena činjenica prenose iz knjige u knjigu. D. Gorjanović-Kramberger 1899. g. prelazi iz Like preko Velebita u Paklenicu da bi 1900. g. dao kratak prikaz geoloških i hidroloških odnosa Velebita. H. Hranilović 1901. u glasniku Hrvatskog naravoslovnog društva iznosi svoje pozitivno mišljenje o glacijaciji Velebita, meðutim dolazi do polemike sa D. Gorjanovićem (1901. i 1902.) koji smatra da na području Velebita nije bilo glacijacije. Prema analizi topografskih karata A. Gavazzi (1903.) pretpostavlja da je Bunovac bio cirk. R. Schubert (1907., 1908., 1909. i 1910.) daje detaljnije prikaze geologije Velebita. Vrši detaljniju litološko-stratigrafsku podjelu hrpta i smatra da je autohtone antiklinalne graðe. Za područje oko Paklenice pretpostavlja mogućnost postojanja ledenjaka. Rezultati njegovih radova predstavljeni su u geološkoj karti sekcije Medak-Sv. Rok s tumačem (1909. i 1910.) i na geološkoj karti sekcije Pag koju radi zajedno s L. Waagenom (1912. i 1913). U stratigrafskoj i litološkoj podjeli karte su identične i obuhvaćaju cjelokupno područje Velebita. F. Koch (1909. a i 1909. b) izradio je takoðer geološku kartu list Medak-Sv. Rok koja je slična po stratigrafskoj podjeli onoj R. Schuberta. Slaže se s tim da je Velebit antiklinalne graðe i ističe rasjed Gračac-Medak-Gospić. Rezultati daljeg rada F. Kocha prezentirani su geološkim kartama listova Gračac-Ervenik (1914. a i 1914. b) i Karlobag-Jablanac (1929. a i 1929. b). M. Salopek (1914.) takoðer prihvaća mišljenje da je Velebit jednostavne antiklinalne graðe. Daje najveći doprinos poznavanju gornjeg paleozoika Velebita (1942., 1948. i 1952.). B. Ž. Milojević (1922. i 1933.) zastupa stajalište o glacijaciji Velebita da bi kasnije (1949.) to negirao. B. Bauer (1935.) tvrdi da je područje visoravni Jezera na Sjevernom Velebitu bilo zaleðeno u obliku plato ledenjaka, a takoðer daje i cjelovit morfološki prikaz Sjevernog Velebita. Prvi detaljan opis škrapa na prostoru Velebita daje R. Simonović (1921.). Josip Poljak objavljuje cijeli niz članaka vezanih uz geološku i geomorfološku problematiku Velebita, a svakako  su najznačajniji: "Geomorfološki oblici krednih kršnika Velebita" (1929. a) u kojem razdvaja krš na kontinentalni i primorski, detaljno opisujući krške oblike s osobitim naglaskom na škrape, te rad "O zaleðenju Velebita" (1947.) u kojem negira pleistocensku oledbu Velebita. Smatra da se tu radilo samo o postojanju sniježnika koji su se tijekom ljeta djelomično otapali. J. Poljak (1929. b) takoðer daje opis speleoloških objekata na području V. Paklenice. 
        Poslije II svj. rata Velebit privlači pažnju cijelog niza geologa. To je osobito pospješila potreba za istraživanjima zbog gradnje HE "Senj" i HE "Obrovac", te izrada osnovne geološke karte (s tumačem) 1:100 000. Područje Velebita obuhvaća osam OGK 1:100 000, s pripadajućim tumačima, a autori su: P. Mamužić i dr. karte i tumača za list Rab (Zagreb, 1966. , Beograd 1973.) i Silba (Zagreb, 1967., Beograd, 1973.), I. Velić i dr. autori su karte, a B. Sokač i dr. tumača za list Otočac (Zagreb, 1970., Beograd, 1976.), B. Sokač i dr. kartu i tumač za list Gospić (Zagreb, 1967., Beograd, 1976.), Ž. Majcen i dr. kartu i tumač za list Zadar (Zagreb, 1967., Beograd, 1973.), M. Šušnjar i dr. su autori karte, a B. Sokač i dr. tumača za list Udbina (Zagreb, 1965., Beograd, 1976.), A. Ivanović i dr. kartu i tumač za list Obrovac (Zagreb, 1967., Beograd, 1976.), a I. Grimani i dr. kartu i tumač za list Knin (Zagreb, 1966., Beograd, 1975.). Dalje, meðu geolozima treba istaći M. Heraka (1956., 1960. a, 1960. b, 1965. a, 1965. b, 1967.) koji zastupa tezu o alohtonosti Velebita. S. Bahun (1962., 1963., 1972., 1974.) mnogo pridonosi razlikovanju Promina naslaga od Jelar naslaga (a on je i uveo naziv Jelar naslage), dovodeći u vezu tektogenezu Velebita s nastankom Jelar naslaga (1974.), a proučava i njihove hidrogeološke osobine (zajedno s F. Fritzom, 1975.). E. Prelogović (1975., 1989. i 1995.) iznosi podatke o neotektonskim pokretima na području Velebita. V. Rogić (1955.) iznosi osnovne prirodno geografske razlike JZ i SI Velebitske padine, a u okviru rada Velebitska primorska padina (1958.) izdvaja dva pregiba. Istodobno s angažmanom na izradi OGK 1:100 000 s tumačem L. Nikler, B. Sokač i A. Ivanović (1965.) bave se problematikom strukturne graðe Velebita. L. Nikler (1973.) iznosi stanovište o glacijaciji na području Velebita. B. Sokač (1973.) daje detaljan opis geologije Srednjeg i Južnog Velebita. Hidrogeološkim osobinama Velebita bavi se A. Pavičić (1974. i 1995.) i B. Biondić (1981.), dok su M. Kekuš i J. Pavelić (1987.) dali prvi prikaz hidroloških osobina doline Velike Paklenice. S. Božičević (1965., 1987., 1992. i 1995.) radi na detaljnom istraživanju speleoloških objekata na području nacionalnog parka Paklenica (1965. i 1995.) i na istraživanju kaverni na trasi hidrotehničkog tunela RHE "Obrovac" (1983. i 1987.). H. Malinar (1984.) daje detaljan prikaz geneze jame Puhaljke. Iako su prva sustavnija speleološka istraživanja i na drugim dijelovima Velebita započela pred kraj pedesetih godina, njihovi rezultati su ograničeni na horizontalne i pliće (ulazne) dijelove vertikalnih speleoloških objekata. Značajnija istraživanja zapravo počinju tek otkrićem Lukine jame (dubine 1392 m) 1993. godine. Poslije toga Speleološki odsjeci planinarskih društava, kao i samostalni speleološki klubovi iz skoro cijele Hrvatske, poduzimaju brojne akcije. Uz L. Niklera (1973.) novijim istraživanjima o oledbi Velebita koja su dala pozitivne rezultate bavili su se S. Belij (1985.) na prostoru Južnog, a A. Bognar, S. Faivre i J. Pavelić (1992.) na području Sjevernog i (1997.) Srednjeg Velebita. A. Bognar i I. Blazek (1986.) bave se samom geomorfološkom problematikom Velike Paklenice, a izradili su i prvu detaljnu geomorfološku kartu u mjerilu 1:25 000, te M. Saletto koja proučava hidrološke i geoekološke osobine NP "Paklenica" (1990., 1995. i 1997.). A. Bognar (1992. i 1995 a.) obraðuje osobine i morfogenezu pedimenata i zaravni na području Velebita, kao i morfogenezu bazena porječja Paklenice (1995 b.) O nastanku i razvoju glaciofluvijalne plavine u izvorišnom dijelu V. Paklenice pišu A. Bognar i dr. (1995.), a iste godine objavljena je nova geomorfološka karta A. Bognara i dr. područja Paklenice u mjerilu 1:25 000 u boji. Problematikom krša bavi se D. Perica (1990. i 1993.) sa suradnicima (1992., i 1995.). Sustavno istraživanje vrulja u Velebitskom kanalu izvršio je Institut za oceanografiju i ribarstvo (1975.),a osobit doprinos imaju speleoronilačka istraživanja koja provodi D. Petricioli i dr. (1995.). 
        Iako se klimatološka istraživanja vrše od početka 20. st. (u razdoblju od 1904 -1924. god. vršena su motrenja na M. Halanu, a od 1930 - 1942. god. i u Štirovači) najveće značenje poznavanju klimatskih osobina Velebita omogućio je rad meteorološke stanice na Zavižanu (koja kontinuirano radi od 1953.g.) i klimatološke u Baškim Oštarijama (od 1962.g.), niza pluviometrijskih stanica (Sušanj Cesarički, Brušane, Oltari, V. Paklenica i dr.), kao i postavljanje totalizatora u vršnom dijelu Velebita (Bunovac, M. Halan, Visočica, Štirovača, Rossijeva koliba i dr.). Veliku važnost za poznavanje klimatskih osobina istraživanog područja imaju mikroklimatska mjerenja koja su provedena na Zavižanu i okolnim terenima, osobito zahvaljujući B. Kiriginu (1967.) koji je pod okriljem Republičkog (sada Državnog) Hidrometeorološkog zavoda i Instituta za šumarstvo iz Jastrebarskog obavljao ta istraživanja. Meðu autorima koji su se bavili klimatskim osobinama Velebita uz B. Kirigina treba istaći S. Bertovića (1975., 1979. i 1980.), Ž. Cindrića (1974.), te B. Penzara i I. Penzara (1995.).  




























METODE ISTRAŽIVANJA


         U skladu s temeljnom geomorfološkom zakonitosti da je postanak i  razvoj reljefnih oblika nastao u meðuzavisnosti djelovanja endogenih i egzogenih činbenika koji se meðusobno isprepliću i dobivaju na značenju-jedan u odnosu na drugi-ovisno o vremenu i prostoru, te s obzirom na zadatak i cilj istraživanja pristupilo se izboru relevantnih metoda geomorfoloških istraživanja koje se načelno mogu svrstati u četiri kategorije: 
        
        a) Metode terenskih istraživanja 
        b) Metode geomorfološkog kartiranja 
        c) Metode geomorfološke analize i sinteze  
        d) Metode morfostrukturne analize 
 
 a) Metode terenskih istraživanja 
 
        Metode terenskih istraživanja pripadaju meðu najznačajnije metode  prikupljanja geomorfološke dokumentacije. Neposrednim opažanjem na terenu  moguće je znatno preciznije definirati reljefne oblike negoli s topografskih karata  (bez obzira na njihovo mjerilo) ili ćrofotosnimaka. To osobito vrijedi za mezomorfološke oblike, dok je odreðivanje oblika i geneze mikromorfoloških formi isključivo vezano za terenski rad (npr. odreðivanje evolucijskog stadija razvoja škrapa, definiranje oblika i geneze speleoloških objekata odreðivanje tipa i uloge-značenja vegetacije, efekti mikroklime na karakter korozije i oblik ponikava itd.). Nadalje, terenska istraživanja omogućavaju na osnovu uvida u petrografski sastav terena i dominantne recentne klimamorfološke procese preciznu morfogenetsku klasifikaciju korozijskog procesa i krških oblika koju najčešće nije moguće izvršiti drugim postupcima. Rekognosciranjem na terenu izdvojene su kategorije i areali rasprostranjenja pojedinih tipova krša. Prilikom svakog izlazaka na teren, u razdoblju od 1989. do 1997. godine voðen je dnevnik terenskih istraživanja s detaljnim opisom trasa prijeðenih ruta, skicama i opisom karakterističnih oblika, te zamijećenih morfogenetskih procesa koji su ih uz koroziju oblikovali (promatran je i utjecaj snijega, leda i bure na stijenske blokove različite ekspozicije i razlike u krškim mikrooblicima s obzirom na različitu orijentaciju-ekspoziciju). Nadalje, tijekom terenskog rada prikupljena je fotografska dokumentacija (preko 2000 snimljenih diapozitiva). Tijekom 1994. godine započela su i sustavna mjerenja intenziteta površinske korozije na 6 lokacija, pomoću kalcitnih tableta, kao i kemijske analize voda, pri čemu je analizirano 27 uzoraka.
 
 b) Metode geomorfološkog kartiranja 
 
        Metode geomorfološkog kartiranja korištene su sa svrhom odreðivanja  krških oblika i njihovog klasificiranja. Kartiranje na terenu izvršeno je na orohidrografskim kartama mjerila 1:25 000 za potrebe Državnog znanstvenog projekta "Geomorfološka karta Republike Hrvatske". Morfometrijski podaci, definiraju osnovne reljefne parametre pri čemu su posebno istaknuti nagibi padina s obzirom na utjecaj koji imaju pri intenzitetu korozije. Metodologija izrade geomorfološke karte tipova krša i krških oblika uključuje pripremnu fazu u kojoj su analizirana osnovna svojstva i stvorena radna hipoteza o morfogenezi istraživanog terena. Analizirane su topografske karte različitog mjerila i ćrofotosnimci, te načinjena preliminarna geomorfološka karta koja je u etapi terenskih istraživanja reambulirana u skladu s opažanjima krških oblika, utvrðivanja intenziteta i načina korozije, te njihovih prostorno-vremenskih odnosa.






c) Metode geomorfološke analize i sinteze 
 
         Pojam geomorfološke analize podrazumijeva korištenje skupa meðusobno povezanih postupaka koji se koriste s ciljem utvrðivanja korozijskog, ali i utjecaja drugih geomorfoloških procesa na nastanak i razvoj krškog reljefa istraživanog područja. U sklopu analize krških oblika koristili smo metode  kvalitativne i kvantitativne analize. U okviru kvalitativne analize inventarizirani su krški reljefni oblici prema morfogenetskoj pripadnosti, prikazane su funkcionalne veze izmeðu pojedinih krških reljefnih oblika, definirani su njihovi prostorno-vremenski odnosi, te izvedena tipizacija krškog reljefa.  
        Kvantitativnom geomorfološkom analizom prikazani su morfometrijski  odnosi i prikazana reljefnost istraživanog područja (hipsometrijski odnosi, stupanj vertikalne raščlanjenosti, nagibi, itd.). Geomorfološkom sintezom definirani su prostorno-vremenski odnosi pojedinih oblika i karakter njihova odnosa spram geološkog sastava graðe terena i novije tektonske aktivnosti.  
  
d) Metode morfostrukturne analize  


         Metode morfostrukturne analize predstavljaju skup postupaka kojima je s jedne strane cilj izdvojiti one reljefne oblike čiji je postanak prvenstveno vezan za endodinamske procese odnosno tektonsku aktivnost, a s druge strane cilj im je definirati odnos izmeðu reljefnih oblika i geološke graðe u smislu podudarnosti ili nepodudarnosti da bi se mogao naznačiti intenzitet i dinamika egzomorfoloških procesa koji su utjecali i danas utječu na oblikovanje krškog reljefa. U tu svrhu usporeðivale su se različite morfometrijske (hipsometrijska karta, reljefne energije i karta nagiba), karta tipova krša i vrsta krških oblika s različitim tipovima geoloških karata (tektonska, litološka, hidrogeološka), te su na osnovu toga izdvojeni oni reljefni oblici koji su svojim postankom prvenstveno vezani za geološke čimbenike i nadalje prema stupnju okršenosti pojedinih geoloških tijela, izvršili procjenu stupnja i dinamike intenziteta korozijskog procesa








































1. GEOMORFOLOŠKI POLOŽAJ
        
        Velebit je s površinom od 2359 km2 najveća gorska struktura Republike Hrvatske (sl. 1.), a uz Dinaru je svakako najmarkantnije gorsko uzvišenje Vanjskih Dinarida. Ukoliko se u Velebit uključi i njegov prirodni nastavak Senjsko bilo, sa svojih 145 km najdulji je planinski hrbat-masiv gorskog sustava Dinarida. Generalono gledajući Velebit se pruža u pravcu SZ-JI. Prema V. Volenecu (1990.) 130 vrhova premašuje visinu od 1370 m, 66 preko 1500 m, a 7 vrhova preko 1700 m.
          Krajnju reljefnu granicu Velebita na sjeveru predstavlja Senjska draga i prijevoj Vratnik (694 m) koji ga odvajaju od gorske skupine Velike Kapele. Na sjeveroistočnoj strani, Senjsko bilo je jasno odvojeno od Melničko-Kuterevskog pobrða čiju granicu predstavljaju udolina Kompolje i Gacko polje. Prema jugoistoku Senjsko bilo je izmeðu Gackog polja i doline rijeke Like odvojeno na području Krša, Paripovića i Dumana od zaravni u kršu koja se nadovezuje prema istoku i jugu (S. Faivre, 1994.). S obzirom na visinu Melničko-Kuterevskog pobrða i zaravni u kršu, granicu Senjskog bila (odnosno Velebita) najbolje ocrtava izohipsa od 700 metara nadmorske visine (sl. 2). Dalje, prema jugu gorski masiv-hrbat Velebita omeðuje dolina rijeke Like, a najvećim dijelom granicu SI, ličke padine, predstavlja rub zavala polja u kršu (Ličko i Gračačko) na visini od 540 - 620 m. Od zavale Gračačkog polja granica Velebita se nastavlja prema JI preko prijevoja Malovan do uvale Velika Popina. Istočnu granicu Velebita predstavlja izvorišni dio doline rijeke Zrmanje, koji je meridionalno usmjeren pravcem S-J, a dijeli ga od gorskog masiva Poštaka. JZ, primorska padina, najvećim dijelom izdiže se iz mora, osim na krajnjem JI dijelu gdje Velebit od pobrða Bukovice odvaja dolina rijeke Zrmanje. 
       Orografski promatrano Velebit je glomazna planinska struktura koja je slabo raščlanjena pa je malo prirodnih prijelaza. Na SZ Velebit od Senjskog bila odvaja prijevoj Oltari (940 m), a dalje prema JI slijede prijevoji V. Alan (1406 m),  Baške Oštarije (odnosno prijevoj Stara vrata- 927 m), M. Halan (1044 m) i Prezid (766 m). Južni i Jugoistočni Velebit imaju odlike planinskog hrpta, dok on na području Sjevernog i Srednjeg Velebita poprima osobine masiva. Morfografski gledano upravo su navedeni prijevoji temeljni reperi za orografsku podjelu na Sjeverni Velebit od Oltara do V. Alana, Srednji Velebit od V. Alana do Baških Oštarija, Južni Velebit od Baških Oštarija do Prezida i Jugoistočni Velebit od Prezida do izvorišnog dijela doline rijeke Zrmanje.  
       U ovom radu istraživano područje Velebita[1] izduženo je pravcem SZ-JI 100 km (od prijevoja Oltari do prijevoja Prezid). Širina mu se kreće od 8 km, na području Južnog Velebita, do maksimalnih 28 km na području Srednjeg i Sjevernog Velebita. Prosječna širina mu je oko 17 km. Poprečno promatrano izražena je asimetrija orografske cjeline Velebita, s tim da je JZ, primorska padina, ustrmljenija od SI, ličke. Južni i Jugoistočni Velebit obilježava relativno dobro izražena hrptasta struktura, s izraženim grebenima, koji su često dvostruki. Maksimalna visina hrpta je na području Južnog Velebita, a prelazi vrijednosti od 1700 m (Vaganski vrh 1757 m, Sveto brdo 1752 m). Vršni dijelovi Srednjeg i posebno, Sjevernog Velebita dio su nekad uravnjene površine koja je izdizanjem poremećena i danas predstavlja čitav splet vrhova približno iste visine (1500 - 1600 m) koji su odijeljeni nizovima ponikava i uvala (A. Bognar, 1995.).
        Velebit je konformna denudacijsko-tektonska morfostruktura (A. Bognar 1995.). Nekad cjelovita antiklinala rasjednim pokretima je poremećena jer se spuštalo njeno SI krilo. No, u njegovoj unutrašnjoj geološkoj graði do izražaja dolazi antiklinalna struktura, pa u strukturno geomorfološkom smislu predstavlja hrbat-masiv monoklinalu (A. Bognar, 1992.). Rasjedni pokreti blokovski su razlomili JZ krilo antiklinale, a da pri tom nije bitno poremećen zonalni raspored stratigrafskih članova i gotovo jedinstven nagib slojeva. U skladu s morfotektonskom evolucijom, Velebit ima prema tome sve osobine borano rasjedne morfostrukture (A. Bognar, 1987.) ili, eventualno, uzmu li se u obzir novija shvaćanja (S. Bahun, 1974., M. Herak, 1986., E. Prelogović, 1989. i 1995.) o alohtonom karakteru tektonske jedinice, borano-navlačne-rasjedne morfostrukture (A. Bognar, 1992.). Dominacija karbonatnih stijenskih kompleksa (vapnenci i manje dolomiti), uz odgovarajuće značenje tektonskih pokreta i geološke graðe imali su odlučujućeg utjecaja na morfogenezu krškog reljefa. Karbonatna podloga, koja je neotektonskim i mlaðim tektonskim pokretima veoma razlomljena uvjetuje izrazitu dominaciju različitih tipova krškog reljefa. Specifični glacionivalni krš, koji je fosilni, oblikovan je u vršnim dijelovima iznad 1350 m, a u uvalama i ponikvama zbog inverzije i na nižim visinama (spušta se i do 1000 m). Poklapa se uglavnom s područjem rasprostranjenja recentnog krionivalnog krša. Lička, SI padina Velebita pošumljeno je područje gdje prevladava izmjena stjenovitog i pokrivenog krša, zbog pojave tanjeg regolitnog pokrivača. Na primorskoj, JZ padini, kao posljedica uništavanja šumskog pokrivača, i destrukcije tankog pedološkog pokrova, dominira ljuti i stjenoviti krš, sa brojnim škraparima. Fluviokrš je karakterističan za dijelove u čijoj graði dominiraju stijenski kompleksi slabije vodopropusnosti (dolomiti), i za dijelove gdje dolazi do izmjene vodopropusnih i nepropusnih naslaga. Pored krških i glacijalnih procesa, znatnu ulogu u oblikovanju reljefa gorske strukture imaju i padinski procesi. Posebno se to odnosi na obešumljenu primorsku padinu. Linearna fluvijalna erozija i fluvijalna akumulacija zbog dominacije karbonata, nema većeg utjecaja na oblikovanje reljefa pa je zbog toga rijetka pojava fluvijalnih i fluvijalno-denudacijskih morfoloških oblika.
        U klimageomorfološkom smislu Velebit pripada takozvanoj mediteranskoj klimamorfološkoj provinciji (J.  Büdel, 1977.). 
        U regionalno geomorfološkom smislu, Velebit predstavlja prema principima homogene regionalizacije, mezoregionalnu reljefnu cjelinu koja je dio makrogeomorfološke gorsko-zavalske regije Like. U širem smislu regija je dio morfo-makro-megareć Dinarskog gorskog sustava (A. Bognar, 1998. -u tisku). Mezoregiji Velebita, u geomorfološkoj regionalizaciji može se priključiti i gorski hrbat Senjskog bila. Unutar samog Velebita, može se razlikovati više subregija i to Senjsko bilo, Sjeverni Velebit, Srednji Velebit, Južni Velebit i Jugoistočni Velebit, a svaka od njih se dijeli na više mikroregionalnih geomorfoloških cjelina. Primjera radi, unutar Sjevernog Velebita mogu se izdvojiti slijedeće mikrogeomorfološke regionalne cjeline: Gorski blok Jezera-Bok, Gorski blok Begovača, Gorski blok Vršnog dijela Sjevernog Velebita, Primorska padina Sjevernog Velebita, Udolina Lomska duliba-Ledena draga-Konjska draga i Dolina Bakovca (S. Faivre, 1994.). Kako ovaj rad nema zadatak izrade detaljne regionalne diferencijacije kompletne gorske strukture Velebita, daljnja mikroregionalna diferencijacija zadatak je budućih radova koji će tretirati opću geomorfološku problematiku Velebita.








































2. čIMBENICI OBLIKOVANJA KRŠKOG RELJEFA


2.1. UTJECAJ GEOLOŠKIH OSOBINA NA OBLIKOVANJE KRŠKOG RELJEFA


2.1.1. SASTAV  I  GRAÐA[2]


        Dio SI padine Velebita, koji je na samom kontaktu s Likom, izgraðuju naslage gornjeg paleozoika, mezozoika i kenozoika. Gornjo paleozojske naslage otkrivene su na više lokaliteta duž podnožja SI padine kao i u Velikoj i Maloj Paklenici. Naslage paleozoika predstavljene su klastitima i u manjoj mjeri karbonatnim stijenama. Mezozojske naslage razvijene su od donjeg trijasa pa do nižih dijelova gornje krede. čine cjelinu koja u najvećoj mjeri sudjeluje u graði  Velebita. U nižim dijelovima profila mezozojskih naslaga česta je pojava klastita koji prema gornjim dijelovima prelaze u karbonate koji dominiraju. Naslage kenozoika pretežito su predstavljene različitim sekundarno nastalim stijenama. Meðu njima najveće rasprostiranje imaju “tercijarne” breče (poznate kao Jelar naslage), koje uglavnom sudjeluju u graði JZ padine Velebita. 


2.1.1.1. PALEOZOIK


2.1.1.1.1. KARBON 


Škriljavci, pješčenjaci i vapnenci (C2)


        Najstarije naslage Velebita pripadaju karbonu. Pojavljuju se u nekoliko odvojenih područja na nižim dijelovima SI padine izmeðu Brušana i Štikade. Naslage srednjeg karbona utvrðene su na području paleozojskog prodora Sv. Rok-Štikada, a zastupljene su vapnencima, glinenim škriljavcima i pješčenjacima. Vapnenci su najčešće gromadasti, a rjeðe uslojeni. Svijetlosmeðe do tamnosive su boje. Sadrže do 99% CaCO3, a lateralno mogu prijeći u dolomite. Takoðer lateralno vapnencima odgovara razvoj glinenih škriljevava i pješčenjaka.


Pješčenjaci, šejlovi i kvarcni konglomerati  (C3)            


        U sastavu gornjeg karbona dominiraju sitnozrnasti klastični sedimenti, kvarcgrauvakni pješčenjaci i šejlovi, dok se mjestimično u obliku leća ili proslojaka pojavljuju kvarcni konglomerati.  


Vapnenci i dolomiti (C3)


        Karbonatne stijene pojavljuju se u obliku manjih proslojaka ili u obliku leća. Prevladavaju vapnenci koji mjestimično prelaze u dolomitične vapnence i dolomite. Vapnenci su uglavnom gromadasti i raspucani, rijeðe uslojeni. Debljina im varira izmeðu 10 - 70 cm. Petrografski su odreðeni kao biokalciruditi i biokalkareniti koji sadrže manje količine terigenog pjeskovitog detritusa. Boja im je svijetlosmeða do tamno siva. Sadrže i do 99% CaCO3, dok se pri prijelazu u terigene klastične dijelove udio CaCO3 smanjuje i na 50%. Najvećim dijelom radi se o lećama i ulošcima dužine odnosno širine od nekoliko desetaka metara pa do 100 m dok se samo mjestimično javljaju i oni većih dimenzija. 
        Zbog veće otpornosti mehaničkom trošenju od okolnih klastičnih naslaga vapnenačke leće izdižu se kao ostjenjaci iznad njih. 










2.1.1.1.2. PERM


Donji perm
 
Vapnenci (P1)


        Naslage perma otkrivene su na više mjesta duž podnožja SI padine Velebita i u jezgri razlomljene antiklinale Velike i Male Paklenice. Naslage donjeg perma otkrivene su na nekoliko manjih lokaliteta južno od Divosela (Sijasetska Draga) i to u kontinuitetu s karbonskim naslagama. Sačinjavaju ih vapnenci koji su gotovo identični vapnencima karbona. Odnos vapnenaca prema klastitima u podini i njihov prelaz u klastite bočno ukazuje da dio klastita, koji se litološki ne razlikuju od karbonatnih (a s njima su kontinuirani), treba smatrati donjopermskim. Prevladavaju biokalkareniti, s terigenom  primjesom.


Srednji perm  


Klastični sedimenti (P2)


        Naslage srednjeg perma leže diskordantno na starijoj podlozi. Graðene su od pješčenjaka grauvaknog i subgrauvaknog tipa, krupnih petromiktnih konglomerata, te u manjoj mjeri, i kvarcnih konglomerata. Najniži član čine sivozeleni piritni pješčenjaci u okolici Brušana. Sivosmeði i crveni pješčenjaci gredenskog tipa su najrasprostranjeniji. Pripadaju srednjozrnim i krupnozrnim grauvakama, a sadrže dosta loše sortiran angularni detritus (kvarc, čestice stijena, feldsplat, muskovit, klorit). Kvarcni konglomerati javljaju se iznad zelenih piritnih pješčenjaka gredenskog tipa. Petromiktni konglomerati (poznati i pod nazivom Košna-naslage) pojavljuju se mjestimično od Brušana prema JZ. Ponegdje leže transgresivno na karbonskim naslagama ili unutar pješčenjaka gredenskog tipa. Izgraðeni su od loše sortiranih valutica raznih stijena (promjera 2 do 25 cm).
Srednji i gornji perm


Vapnenci  (P2,3)


        Na prijelazu iz srednjeg u gornji perm taložene su karbonatne naslage. Kontinuirano se pružaju s klastitima srednjeg perma od Baških Oštarija do JZ od Svetog Roka, a izgraðuju i razlomljenu antiklinalu Velike i Male Paklenice. Prevladavaju dolomiti koji su gromadasti ili uslojeni, dok se vapnenci pojavljuju na užem području izmeðu B. Oštarija i Brušana u tri meðusobno paralelne zone, te u V. Paklenici na dva lokaliteta. Prva od ovih zona (izmeðu B. Oštarija i Brušana) leži normalno na klastitima srednjeg perma u bazi vapnenačko-dolomitnih naslaga, a  debljina joj doseže do 20 m. Vapnenci koji se pojavljuju u V. Paklenici identični su ovim vapnencima. Druge dvije zone vapnenaca uz povremeno isklinjavanje  protežu se JI od Crnih greda do južno od Brušana središnjim i višim dijelovima permskih dolomita. Na prostoru Starog Sela nestaju ispod kvartarnih naslaga gdje najvjerojatnije isklinjavaju, te ih dalje na jugoistok ne nalazimo. Maksimalna debljina je u drugoj zoni gdje doseže do 60 m, dok u najvišoj zoni debljina doseže u prosjeku 50 m. Uglavnom su to crni bituminozni biokalkareniti, koji uz to sadrže manje čestice gline, pirita, te u drugoj zoni detritičnog kvarca. Zbog toga ovi vapnenci rijetko sadrže više od 86% CaCO3, a u škriljavim glinovito-vapnenim ulošcima postotak mu se smanjuje i do 65%.                                  


Dolomiti (P2,3)


        Naslage srednjeg i gornjeg perma u najvećoj mjeri izgraðuju dolomiti. Pružaju se od B. Oštarija, preko Brušana, podnožjem SI padine gdje su južno od čitluka tektonski prekinuti, da bi se dalje pojavili u okolici Sv. Roka i u V. Paklenici. Nastavljaju se kontinuirano na klastite gredenskog tipa. Prevladavaju dolomiti koji su gromadasti ili uslojeni (debljina slojeva varira od 0.1 do 0.8 m, a ponegdje doseže i do 2 m). Boja im varira od svijetlo do tamnosive (skoro crne). Ponekad su šupljikavi, vapnoviti i bitumenozni. Količina CaMg(CO3)2  iznosi 80 - 96%, dok kalcitna komponenta ne premašuje 15%. Najvišim dijelovima perma obično odgovaraju svijetlosivi, dobro uslojeni dolomiti, koji postupno prelaze u pjeskovite dolomite donjeg trijasa.
    
2.1.1.2. MEZOZOIK


2.1.1.2.1. TRIJAS


        Naslage trijasa izgraðuju najveći dio SI padine. Protežu se od Gračačkog polja pa do Velikog Kozjaka i doline Kosinjskog Bakovca, gdje su prekinute Bakovačkim rasjedom. Tektonskim pokretima ove naslage otkrivene su u antiklinalnoj strukturi V. i M. Paklenice, te ekshumacijom, neznatno u vršnom dijelu hrpta, kod Jelove Ruje. Prevladavaju karbonatne naslage sa značajnim udjelom klastita u donjem trijasu. Promjene paleogeografskih i strukturnih odnosa, intenzivnije započete tijekom gornjeg paleozoika, uvjetovale su raznolik sastav trijasa, različite odnose prema starijim stijenama i mjestimičnu redukciju srednjeg trijasa.


Donji trijas


Skit


        Naslage donjeg trijasa kontinuirano prate permske u V. i M. Paklenici, zapadno od Trnovca, kod Baških Oštarija i Brušana, dok na JI prelaze u transgresivan odnos, postupno se isklinjavajući, da bi kod Sv. Roka bile potpuno reducirane.                                                                                                                                    


Dolomiti (1T1)


        Najniže dijelove profila predstavljaju naslage dolomita. U kontinuitetu s permom su u V. Paklenici, u uskoj zoni od B. Oštarija na jugoistok padinama Velebita, da bi južno od Divosela prešle u transgresivan odnos. Na dijelu gdje je odnos transgresivan, početak sedimentacije obilježen je brečokonglomeratima. Tamo gdje su u kontinuiranom slijedu, od permskih dolomita se razlikuju pojavom veće količine terigenog detritusa kojeg sačinjavaju kvarc, muskovit, biotit i glinovita supstanca. Zbog porasta terigenog detritusa slojevi postaju tanji, intenzivnije se troše, a boja im varira od žućkaste do crvene. Karakterizira ih sitnozrnasta do srednjezrnasta mozaična struktura. Pojedini članovi su vapnoviti dolomiti u kojima količina CaCO3 nije veća od 20%. Zbog porasta terigene komponente dolomiti poprimaju pješčani izgled. Takoðer, kao rezultat porasta terigene komponente ovi dolomiti postupno prelaze u klastite.                                                                   


Tinjčasti pješčenjaci i škriljavci (2T1)


        Njihovi najznačajniji članovi su tinjčasti pješčenjaci i škriljavi tinjčasti siltiti koji se vertikalno i lateralno izmjenjuju, a redovito su tanko uslojeni. U kontinuiranom odnosu nalazimo ih u V. i M. Paklenici, od B. Oštarija na jugoistok i zapadno od Trnovca, dok isklinjavanjem dolomita prelaze u transgresivan odnos prema permu na dijelu SI padine, gdje donji trijas mjestimično u potpunosti nedostaje (istočno od Sv. Roka ove naslage nisu zapažene). U asocijaciji s njima dolaze alohtoni karbonatni sedimenti, a radi se o oolitskim kalkarenitima, koji su u potpunosti ili djelomično dolomitizirani. Zbog čestog miješanja čestica jednog i drugog porijekla pješčenjaci su uvijek vapnoviti, a kalkareniti pjeskoviti. Vezivo u pješčenjacima je uglavnom karbonatno (prevladava dolomitno), dok su škriljavci obično siromašniji karbonatnom supstancom. Završetak klastita u pravilu je obilježen horizontom kvarcnih pješčenjaka debljine 1 - 2 m. Na manjem broju lokaliteta na SI padini i u V. Paklenici pojavljuju se kvarcni konglomerati, deblje uslojeni, crvene do sive boje. 


Dolomiti (3T1)


        Najmlaði član-dio naslaga donjeg trijasa čine dolomiti. Otkriveni su u V. Paklenici, od B. Oštarija pružaju se SI padinom Velebita na jugoistok do Egeljca, a otkrivene su zapadno od Trnovca i Sv. Roka. Južno od Meðuvoda zbog reduciranosti dijela donjotrijaskih naslaga odnos je transgresivan. Najvjerojatnije, kao posljedica takvog odnosa dolomiti sadrže brojne klastične uloške, te ih je teško razlikovati od klastita u podini, a ponekad su predstavljeni pješčanim dolomitima, često crvene boje. Ukupna debljina ovih dolomita varira od 100 do 140 m. Slojevitost je dobro izražena (slojevi debljine 10 - 80 cm), a boja im varira od sive do žućkastosive. Njihova osnovna karakteristika je sitnozrnatost i prisustvo silt-pjeskovitog detritusa kao i u prethodnih pješčenjaka. Terigene čestice jednoliko su rasporeðene ili okupljene u ulošcima, a sudjeluju s 14 - 50% u sastavu ovih karbonata. 


Srednji trijas


        Naslage srednjeg trijasa najrašireniji su član trijasa, a meðu njima prevladavaju karbonati. Utvrðena su dva kata, i to: anizički i ladinički. Unutar karbonata lokalno su razvijeni klastiti, i to u nižim dijelovima oba kata. Anizički klastiti su zapaženi na većem broju lokaliteta, dok su ladinički nešto većeg rasprostranjenja.                    


Anizik


Vapnenci I dolomiti (T12)


        Karbonatni sedimenti prostiru se nižim dijelovima SI padine Velebita u nekoliko odvojenih lokaliteta od Gračaca na jugoistoku pa do Bužima na sjeverozapadu, te na južnoj strani V. i M. Paklenice odakle se šire na V. Rujno. Ako su u podini donjotrijaske naslage onda su u kontinuiranom odnosu, dok su na ostalim dijelovima u transgresivnom odnosu na podinu. Zastupljene su vapnencima (koji dominiraju) i dolomitima koji se bočno i vertikalno smjenjuju. Mjestimično, u okolici Sv. Roka, Gudure i Raduča uočene su manje pojave laporovitih, tanje uslojenih, a ponegdje gomoljastih vapnenaca. Mjestimično su na kontaktu razvijeni dolomitizirani kalkareniti. Na dijelovima gdje je prijelaz iz donjeg trijasa kontinuiran granična linija je prilično jasna, osim u slučajevima kad razvoj počinje dolomitima. Kontinuitet sedimentacije izražen je protezanjem sličnih sitnozrnih dolomita, a obilježava ih prisustvo istih terigenih čestica kao i u donjem trijasu. Prema višim dijelovima terigene čestice postupno nestaju, da bi uslijedila čista karbonatna sedimentacija. Prevladavaju vapnenci unutar kojih se u vertikalnom i bočnom položaju pojavljuju dolomiti. Kod dolomita mogu se razlikovati dva tipa. Prvi, svijetli kristalični sa sitnozrnatom do krupnozrnatom mozaičnom graðom. Odlikuje ih poroznost i drobljivost, a sadržaj CaMg(CO3)2 je preko 90%. Drugi tip dolomita, javlja se u izmjeni s prvim, obično su vapnoviti s udjelom CaMg(CO3)2 od 70 do 86%. Preko dolomitičnih vapnenaca dolomiti prelaze u čiste, gromadaste do uslojene, uglavnom tamnosive vapnence s 90,0 - 100% CaCO3. Uglavnom su rekristalizirani, a najvjerojatnije se radi o kalkarenitima. Dolomitizirani vapnenci redovito su tanje uslojeni. Na prostoru izmeðu Pilara i Papuče u sklopu karbonata česta je pojava klastita. U M. Paklenici i jugoistočnom dijelu V. Paklenice, u nešto većoj mjeri su zastupljeni kalcilutiti koji su dijelom dolomitizirani  i tanje uslojeni.                                                                                                                                


Klastiti (T12)
        
        Tijekom donjeg i srednjeg anizika lokalno se prekida karbonatna sedimentacija i zamjenjuje razvojem klastita. Na SI padini Južnog Velebita izmeðu Gračačkog polja do Japundžića, od Sv. Roka do Papuče i jugozapadno od Egeljca javljaju se manje leće ili proslojci sitnozrnih klastita i konglomerata. Sitnozrni klastiti su jednoličnog razvoja i zastupljeni su škriljavim i tanko uslojenim sivim i zelenkastim sedimentima glinovitog i pješčanog sastava. Unutar njih pojavljuju se poput leća ili gnijezda krupnozrni pješčenjaci ili sitnozrni konglomerati. Meðu konglomeratima prevladavaju valutice crnih vapnenaca, rjeðe kvarca, a kao vezivo služi pješčani cement. Na području oko Sv. Roka pojavljuju se i manje leće crvenkastih krupnozrnih konglomerata, a mogu biti zamijenjeni vapnencima. Konglomerati su izgraðeni od valutica različitih vapnenačkih i klastičnih stijena koje su zbijene, dok je cement oskudan. Zbog pojave hematita na samom kontaktu konglomerati poprimaju crvenu boju.


Ladinik


Vapnenci i dolomiti (T22)


        Karbonatna sedimentacija dominira u ladiniku, a kontinuirano prate naslage anizika. Otkrivene su u nekoliko odvojenih pojasa ili u obliku izdvojenih lokaliteta. Na SI padini Velebita proteže se od Gračačkog polja do Visočice, od Trnovca do doline Kosinjskog Bakovca i u razlomljenoj antiklinali Štirovače. Različiti tipovi vapnenaca koji dominiraju, preko prijelaznih dolomitično-vapnenačkih stijena se vertikalno i bočno izmjenjuju s dolomitima. Vapnenci su više zastupljeni nego u aniziku, a općenito po sastavu i strukturi ne razlikuju se bitno. Vapnenci su gromadasti do uslojeni, dok su dolomiti masivni. Prevladavaju kalkareniti, dok su kalciruditi rijeði. Količina CaCO3 kod vapnenaca doseže do 99%, dok se dolomiti s više od 80% CaMg(CO3)2 javljaju kao manje leće ili ulošci. Razvojem klastita, karbonatna sedimentacija je lokalno prekinuta kod Vršine, Vrkljanske Gradine i u široj okolici Donjeg Pazarišta.
        Kraj ladinika karakterizira kontinentalna faza, u kojoj je došlo do intenzivnog okršavanja paleoreljefa i mjestimično pojave boksita.


 Tufiti, pješčenjaci i shale-ovi (Q1T22)


        U nižem dijelu ladinika jugozapadno od D. Pazarišta, s obje strane potoka Popovače, te kod Vršine i Vrkljanske Gradine, razvijeni su klastični sedimenti kao bočni ekvivalent karbonatnih naslaga. Njihov odnos prema ladiniku je nepoznat, zbog toga što im podina nije otkrivena. Serija crnih klastita kod D. Pazarišta predstavlja jedinstvenu litološku asocijaciju, u kojoj se ritmički izmjenjuju arenitski i lutitski članovi. Sedimentacija je fliškog tipa. Prevladavaju lutitski sedimenti, dok se prema višim dijelovima uočava porast krupnozrnih čestica. Sedimentološki sastav klastita Vršine i Vrkljanske Gradine odlikuje se smjenjivanjem vapnenaca s glinovitim sedimentima i tufovima kao posljedica vulkanske aktivnosti tijekom sedimentacije, pa se u njihovom sastavu nalaze kvarc, kiseli plagioklasi, vulkansko staklo i čestice riolita.      


Pločasti vapnenci s rožnjacima (2T22)


        Neposredno na klastitima južno od D. Pazarišta, postupno sve brojnijim ulošcima vapnenaca u klastitima slijedi razvoj tanko uslojenih pločastih vapnenaca. Posebnu osobinu daje im prisustvo piroklastičnih čestica. Najčešći član ove serije su sivi pločasti vapnenci. To su detritične vapnenačke stijene, meðu kojima prevladavaju kalkareniti, kalcilutiti i vapneno-glinoviti sedimenti. Karbonatna i glinovito-karbonatna sedimentacija prekidana je povremeno eksplozivnim submarinskim erupcijama kada je došlo do taloženja tufova. Tufovi su uloženi meðu karbonatnim sedimentima, miješaju se s njima i formiraju tufitske kalkarenite. Zbog vulkanske aktivnosti, morska voda bila je obogaćena silicijem, što je pogodovalo razvoju rožnjaka koji se javljaju u obliku manjih leća. Takoðer, zbog povoljnih uvjeta za razvoj radioalarija, vapnenci i glinoviti sedimenti su silificirani.    


Tufovi, tufiti i rožnjaci (Q3T22)


        Tufovi, tufiti i rožnjaci predstavljaju najmlaði član klastičnog kompleksa u području JZ od D. Pazarišta. Prostorno su najrašireniji, slijede na pločastim vapnencima, a dijelom ih i bočno zamjenjuju. Ove naslage su sporadično razvijene i u pločastim vapnencima. Tufovi se najčešće javljaju u višim dijelovima, a predstavljeni su slojevima male debljine koji su razvijeni u nekoliko nivoa. Radi se o kristalovitičnim tufovima, izgraðenim od angularnih zrna kvarca i feldspata. Tufovi, malog rasprostranjenja, koji se pojavljuju u okolici Brušana sličnog su sastava. U višim horizontima zastupljeni su raznobojni rožnjaci, a javljaju se u izmjeni s tankim slojevima tufova. Takoðer su uočeni prijelazni varijeteti od rožnjaka prema vapnencima (siliciozni vapnenci) i glinama (glinoviti rožnjaci i siliciozne gline). Glinovito-silicijske naslage su sivozelene boje, a sadrže kvarc, ilit i feldspat.


Tufovi (qT22)  


        Na kontaktu s ladiničkim klastitima JZ od D. Pazarišta nalaze se kiseli kristalostaklasti tufovi. Malog su rasprostranjenja, a u njihov sastav ulaze kvarc, albit, klorit i devitrificirano staklo. Na kontaktu s bazaltima razvijeni su vulkanski aglomerati, izgraðeni od fragmenata vapnenca i bazalta. Pretpostavlja se da su vapneni fragmenti ladiničke starosti, te da su tufovi i vapnenci probijeni bazaltom. Starost tufova prema okolnim ladiničkim klastitima, s obzirom na rastrošenost stijena i položaj iz kojega se odnos bočno ne može promatrati, nije moguće sa sigurnošću utvrditi. 


Bazalti (BT22)


        Dvije manje pojave bazalta i olivinskog bazalta koje se javljaju u obliku vulkanskih kupa, otkrivene su JZ od D. Pazarišta u Jovanović Dragi. Boja im je sivozelena ili sivocrna, a okruženi su tufovima koji se od rastrošenih eruptiva izgledom bitno ne razlikuju.


Gornji trijas


        Naslage gornjeg trijasa otkrivene su na više lokaliteta na SI padini Južnog i Srednjeg Velebita, u razlomljenoj antiklinali V. i M. Paklenice i na području Jelove Ruje gdje su otkrivene ekshumacijom. Na području Sjevernog Velebita nisu utvrðene. Leže transgresivno na okršenim karbonatima srednjeg trijasa. čine ih klastiti u nižim dijelovima (ispunjavaju negativne forme paleoreljefa), te dolomitični vapnenci i dolomiti u višim dijelovima.




Brečokonglomerati (1T1,23)


        Početak sedimentacije gornjeg trijasa redovito označavaju brečokonglomerati. Razvijeni su u bazi tufitičnih klastičnih sedimenata, a s obzirom da se oni ne pružaju kontinuirano, razvijeni su i u bazi dolomitnih naslaga. Nastali su kao rezultat razaranja srednjotrijaskog reljefa i transgresije koja u to doba nastupa. Redovito su neznatne debljine, najčešće 1 - 3 m, osim na područjima oko Bunovca, Zelenog Vrha, Golovrha, SZ od Visočice i podno Debeljaka. Na lokalitetima Vratce i Grginom brijegu u podini ovih klastita akumulirani su boksiti (u većim depresijama paleoreljefa). Konglomerati su vapnenačkog sastava, a valutice potječu iz vapnenačkih naslaga srednjeg trijasa. Različiti stupnjevi zaobljenosti valutica, te miješanje dobro i slabo zaobljenih ulomaka kršja ukazuje na sporadičan prinos padinskog materijala. Vezivo je u donjem dijelu glinovito-vapnenog sastava, često pigmentirano hematitom, dok prema višim dijelovima prevladava čisti kristalično-kalcitni cement. U gornjim dijelovima valutice postaju sve rijeðe, počinje prevladavati vapnenački matriks, te slijedi prelaz u glinovite kalcilutite i glinovite sedimente s rijetkim valuticama. 


Tufovi i tufitični klastiti (2T1,23)
 
        U morfološki jače izraženim udubljenjima paleoreljefa, u obliku izduženih leća, a tek rijetko poprimaju izgled zone, duž transgresivne granice srednjeg i gornjeg trijasa, a kontinuirano na brečokonglomeratima razvijeni su piroklastični i klastični sedimenti, smeðecvrene boje. Najveće pojave otkrivene su na SI padini Velebita na lokalitetu Vratce, kod Baðeka u Crvenim potocima, od Zelenog Vrha na sjeverozapad dolinom Bunovca i SZ od Visočice. Od Grgin brijega do Bakovca protežu se kontinuirano, a zatvaranjem antiklinale u ovom području nastavljaju jugoistočno do V. Plane. Otkriveni su na SI i JZ strani Velike i Male Paklenice, a nešto većom debljinom i u razlomljenoj antiklinali Štirovače. Ova klastična serija predstavljena je pelitima, pješčenjacima i konglomeratima. S obzirom da je nastala u uvjetima vulkanske aktivnosti, kao posljedica mjestimično se javljaju tufovi. Najčešći su hibridni sedimenti u kojima su piroklastične čestice povezane normalnim sedimentnim kemogenim ili klastičnim materijalom. Tufovi i tufne breče koji su utvrðeni na više lokaliteta sastoje se od fragmenata piroklastičnog kvarca plagioklasa, čestica vulkanskog stakla i litoidnog tufa. Tufitični pješčenjaci i brečokonglomerati sadrže srednjozrnate i krupnozrnate piroklastične čestice kvarca i feldspata koje su u različitom omjeru izmiješane s fragmentima kvarcita, radiolarijskog chert-a i vapnenca. Cement je sitnozrnati do srednjozrnati kalcit. S obzirom da vulkanska aktivnost nije bila konstantna, mjestimično se nalaze karbonatične subgrauvake i konglomerati bez piroklastičnih elemenata. Najzastupljeniji član su finozrnasti crveni vapnovito-glinoviti sedimenti. Postotak CaCO3 varira od 17 do 49% (najčešće 25%). Sastavljeni su od kvarca, ilita, plagioklasa, hematita, a rijeðe od kaolinita i klorita. U nižim dijelovima često su tufitični, ili se izmjenjuju s tufovima i tufitičnim pješčenjacima. U višim dijelovima postupno prevladavaju, lišeni piroklastične komponente, uz porast karbonatne komponente postaju sve više vapnoviti. To je uvjetovalo sve češću izmjenu karbonatnih i klastičnih slojeva, da bi na kraju uslijedila sedimentacija dolomita gornjeg trijasa. 


Dolomiti (T2,33) 


        Postupnim povećanjem uložaka dolomita i dolomitičnih vapnenaca povećava se udio karbonatne komponente. Tamo gdje klastiti nedostaju karbonati transgresivno leže na srednjotrijaskim naslagama. Izravni transgresivni kontakt dolomita i podloge izražen je crvenkastim, mjestimično gomoljastim dolomitima. Razvijeni su od Gračačkog polja do Baških Oštarija, od Trnovca do Bakovca, okružuju starije naslage (donji trijas) Velike i Male Paklenice, a manje pojave otkrivene su sjeverozapadno od Trnovca. Lokalno izbijaju uz rasjed kod Jelove Ruje gdje su otkrivene ekshumacijom. Dolomiti se svojom dobrom uslojenošću i načinom trošenja jasno odvajaju od podine i krovine. U najvećoj mjeri ovi dolomiti pripadaju vapnovitim dolomitima, dok su čisti dosta rijetki. Sadržaj dolomitne komponente varira od 75 do 95%. Prema teksturnim i strukturnim osobinama izdvojena su tri tipa: 
        1. Dolomiti s organogenom valovito trakastom strukturom, a pripadaju            takozvanim stromatolitima.
        2. Dolomiti s bolje ili slabije očuvanom strukturom kalkarenita.
        3.Kristalični dolomiti s postotkom CaMg(CO3)2 većim od 95%.
U ovom jednoličnom razvoju dolomitnih naslaga ističe se uložak tamnosivih vapnenaca debljine 20 - 30 m,  južno od Gračaca i u području Vratca.


2.1.1.2.2. JURA
                                                                                                                                                        Naslage jure kontinuirano leže na trijaskim, a litološki čine jedinstven kompleks karbonatnih stijena, pretežno vapnenaca. Jurske naslage najvećim dijelom izgraðuju više dijelove Velebita. Izdvojeni su donji, srednji i gornji lijas, doger, te gornji i donji malm.                                                      


Lijas


Vapnenci i dolomiti (J1+21)


        Karbonatne naslage donjeg i srednjeg lijasa kontinuirano se nastavljaju na dolomite i dolomitične vapnence gornjeg trijasa. Najniži dio lijasa predstavljen je izmjenom dobro uslojenih sivih i sivosmeðih vapnenaca i dolomita čiji se udio prema višim dijelovima smanjuje, da bi u gornjem dijelu vapnenci u potpunosti prevladali. Otkriveni su na SI padini Velebita od Gračaca do B. Oštarija, zapadno od Trnovca, zapadno od V. Kozjaka, sa SI strane Jasenova kosa-Bakovac, dijelom u SI, a potpuno u JZ krilu antiklinale V. i M. Paklenice i neznatno na području Jelove Ruje. Meðu vapnencima prevladavaju litokalkareniti, biokalkareniti, nešto manje kalcilutiti, dok se kalciruditi javljaju samo sporadično. Dolomitni sedimenti se izmjenjuju s vapnencima pretežno u donjem dijelu, gdje variraju od djelomično dolomitiziranih vapnenaca do čistih kristaličnih dolomita. Kod vapnenaca udio čistog CaCO3 doseže do 97%, a debljina slojeva je 0.2 - 1.2 m, dok dolomite karakterizira različit postotak CaMg(CO3)2, a debljina slojeva nije veća od 0.5 m.


Vapnenci i dolomiti (J31)


        Naslage srednjeg lijasa nadovezuju se kontinuirano na naslage donjeg lijasa. Osim glavnih pojasa koji prate donji lijas, srednji lijas je otkriven južno od Visočice, SZ od B. Oštarija, a izgraðuje i jezgre sekundarno razlomljene antiklinale Radlovac i Mlinište, dok su na Sjevernom Velebitu ove naslage otkrivene južno od Krasna (Apatišan). Samo mjestimično su u manjoj mjeri obuhvaćeni procesom dolomitizacije tako da općenito preteže vapnenački karakter ovih naslaga, dok se dolomiti javljaju u nižim dijelovima na Sjevernom Velebitu kao djelomično dolomitizirani kalcilutiti. Vapnenci su uslojeni, sive do tamno sive boje (na prostoru Južnog Velebita i crni), a dominiraju litokalkareniti i biokalkareniti. Završetak srednjeg lijasa na više lokaliteta karakterizira razvoj pločastih vapnenaca. Postotak CaCO3 doseže 91 - 96%, dok debljina slojeva varira od 15 do 20 cm.


Mrljasti vapnenci i dolomiti (J41) 
                                                                                                                                                                                            
        Gornji lijas obilježava razvoj gotovo u potpunosti pločastih dolomitiziranih mrljastih vapnenaca. Ove naslage prate vapnence srednjeg lijasa litološki vrlo izraženim pojasom na cijelom prostoru Velebita. Prevladavaju sivi do tamnosivi vapnenci. Najvećim dijelom pripadaju kalcilutitima, rijeðe kalkarenitima, s visokim udjelom CaCO3. Kalcilutiti sadrže fino dispergiranu glinovitu komponentu, koja ponegdje zbog veće koncentracije uvjetuje pojavu glinovitih vapnenaca. Takoðer, kalcilutiti su često zahvaćeni pojavom dolomitizacije. Kao posljedica neravnomjernog rasporeda glinovite komponente i dolomitizacije ovi vapnenci imaju mrljast izgled. Osim vapnenaca koji su zahvaćeni procesom dolomitizacije, unutar vapnenaca pojavljuju se slojevi dolomita razvijeni kao ulošci debljine 10 - 15 cm, a u gornjim dijelovima i do 20 cm. Kao posljedica česte pojave dolomitizacije udio CaMg(CO3)2 varira u širokom rasponu od 23 do 80%. Zbog intenzivnog trošenja dolomita granica ovih naslaga prema dogeru je jasno uočljiva, a općenito uslijed specifičnih litoloških osobina u ovim naslagama su oblikovane blage reljefne forme (doline), bez mikroformi karakterističnih za krški reljef (škrape).
  
Doger


Vapnenci i dolomiti (J2)


        Naslage srednje jure predstavljene su monotonim karbonatnim kompleksom deblje uslojenih (0.5 do 2 m) sivih i sivosmeðih vapnenaca, unutar kojih se sporadično pojavljuju dolomiti. Zbog razvoja dolomita pri kraju gornjeg lijasa prijelaz je jasno izražen. Izgraðuje vršne dijelove Južnog i Srednjeg Velebita, dok je na području Sjevernog Velebita otkriven južno od Oltara (vrhovi Plješivica i Pivčevac), te na SI padini Sjevernog Velebita u krilima antiklinale Lipovo polje-Krasno. Prevladavaju kalkareniti i kalciruditi dok se kalcilutiti javljaju rijeðe. Udio CaCO3 kreće se i do 98%. Vapnenci su vrlo često ispresijecani tankim kalcitnim žilicama, što im daje pseudobrečastu teksturu. Zbog toga što su dijelom zahvaćeni procesom dolomitizacije pojavljuju se i ulošci ili leće dolomita manjih dimenzija. Debljina pojedinih dolomitnih uložaka varira od 2 do 10 m. Sadržaj CaMg(CO3)2 doseže i do 80%. U završnim dijelovima dogera javljaju se manje naslage vapnenačkih breča (debljine svega nekoliko metara), koje ujedno označavaju prijelaz u malm.


Donji malm


Vapnenci (J1,2 3)


        U donjem malmu nastavlja se kontinuirana karbonatna sedimentacija sa sivim i sivosmeðim, dijelom dolomitiziranim vapnencima koji su redovito tanje uslojeni (0.5 m), a prevladavaju ih kalkareniti i kalcilutiti u višim partijama. Najvećim dijelom rasprostiru se JZ Velebitskom padinom, u obliku uske zone, od krajnjeg JI dijela prema SZ, gdje je neposredno prije Crikvene njihov slijed prekinut tercijarnim brečama. Dalje, na krajnjem sjevernom dijelu, javljaju se na području od Zavižana do Oltara. Ove naslage su utvrðene i u vršnom dijelu Južnog Velebita izmeðu Crljenog kuka i Jelovca, sjeverno od Dabarskog hrpta i južno od Kosinjskog Bakovca na Srednjem Velebitu, a na Sjevernom Velebitu u jugoistočnom dijelu antiklinale Lipovo polje-Krasno. Na najvećem dijelu terena završni dijelovi ovih naslaga prekriveni su transgresivno tercijarnim brečama (Jelar naslage), osim na krajnjem JI dijelu od (M. Paklenice do Dubokih Jasala). Dolomiti i dolomitizirani vapnenci razvijeni su u obliku leća i u najvećoj mjeri predstavljaju u različitoj mjeri dolomitizirane vapnence, s iznimkom područja Razbojišta i Oltara gdje se vapnenci i dolomiti bočno izmjenjuju.                                                                                                                                                                                                                                                                                                                                                      
 
Gornji malm 


Vapnenci, dolomitizirani vapnenci i vapnenačke breče (J2,33)


        Naslage gornjeg malma taložene su kontinuirano na naslage donjeg malma. Najvećim dijelom su prekrivene transgresivnim tercijarnim brečama ili su erozijski reducirane. Otkrivene su na prostoru od M. Paklenice do Vilenskog vrha na istoku, te na krajnjem SI dijelu nedaleko Sv. Jurja. Na području Južnog Velebita došlo je do razvoja tamnosivih do smeðih dobro uslojenih vapnenaca s visokim postotkom CaCO3 (oko 98%). Sedimentološki, oni spadaju u kalkarenite i kalcilutite koji su u većem ili manjem stupnju zahvaćeni dolomitizacijom. U okviru ovih vapnenaca došlo je do razvoja tamnosivih gromadastih breča, koje mjestimično i u potpunusti zamjenjuju vapnence. Tada vapnenački slojevi imaju izgled uložaka. Vapnenačke breče su izgraðene od ulomaka gornjomalmskih vapnenaca, a povezane su vapnenačkim vezivom. Pojava svijetlosivih dolomita karakteristična je za gornjomalmske vapnence Sjevernog Velebita. Debljina pojedinih slojeva vapnenaca i dolomita na ovom prostoru iznosi 15 - 40 cm. Ulošci dolomita dosežu do debljine od 4 metra.
2.1.1.2.3. KREDA


        Naslage krede sudjeluju u graði nižih dijelova JZ padine, a mjestimično sežu do obale. Razlikuju se dvije razine, s isključivim razvojem karbonatnih naslaga. Starija, donjokredna razina zastupljena je vapnenačkim brečama s ulošcima sivosmeðih vapnenaca. Mlaðu razinu, koja pripada donjim dijelovima gornje krede izgraðuju vapnenačke naslage.                                                                                                                                                                                                                   


Donja kreda i dio cenomana


Vapnenačke breče i vapnenci (K1,2)


        Ove naslage otkrivene su na krajnjem JI dijelu Velebita. Znatnije rasprostiranje imaju na prostoru izmeðu M. Paklenice i rijeke Krupe, dok su na ostalim dijelovima JZ padine neznatno otkrivene denudacijom. Zastupljene su vapnenačkim brečama u okviru kojih se u obliku uložaka ili leća pojavljuju vapnenci. Breče su sivosmeðe, izgraðene su od fragmenata jurskih i donjokrednih vapnenaca. Fragmenti su veličine od 1 mm do nekoliko cm, dok se sporadično javljaju i veći. Nesortirani su i nezaobljeni, a povezani su vapnenačkim vezivom, u sklopu kojeg se pojavljuju sitna zrna kvarca, primjese gline i limonitne supstance. Slojevitost ovih breča je slabo izražena, tako da ih je teško razlikovati od tercijarnih breča. Vapnenci, koji pripadaju kalkarenitima, dolaze u nepravilnoj vertikalnoj i horizontalnoj izmjeni s brečama. Boja im je siva do sivosmeða, dobro su uslojeni, a sadržaj CaCO3  je visok.


Cenoman


Vapnenačke breče i vapnenci (K12)


        Ove naslage pružaju se u obliku uskog pojasa od Modrić uvale na istok do ceste Obrovac-Gračac (Mujine glave). Breče i vapnenci kontinuirano se nastavljaju na donjokredno-cenomanske naslage. Prijelaz je postupan, a očituje se čestim izmjenama breča i vapnenaca. U nižim dijelovima dolaze do izražaja svijetlosive i svijetlosmeðe breče, dok vapnenci prevladavaju u višim dijelovima. U višim dijelovima ulošci i leće breča mijenjaju boju i postaju ružičasti i svijetli. Fragmenti breča povezani su kalcitnim vezivom koje je djelomično limonitizirano. Vapnenci su svijetli, ružičaste boje, primarno bioklastični, jako izmijenjeni rekristalizacijom. Odlikuju se visokim udjelom CaCO3.


Gornja kreda


Vapnenci i dolomiti (K1,22)


        Naslage gornje krede otkrivene su na više odvojenih lokaliteta, na istok od Modrić uvale do Zatona Obrovačkog, oko Tribanj-Kruščice, te na području Sjevernog Velebita u obalnom području južno od Žrnovnice prema Starigradu. Prijelaz iz donje u gornju kredu na području Južnog Velebita je kontinuiran. Na prijelazu se pojavljuje uzak, isprekidan pojas djelomično dolomitiziranih i dolomitičnih breča, a lokalno i pojave dolomita. Glavninu ovih naslaga čine slabo uslojeni bijeli, svijetlosmeði i ružičasti vapnenci, meðu kojima prevladavaju kalkareniti. Udio CaCO3 je dosta visok, dapače na području Sjevernog Velebita on doseže i do 100%, a na prostoru Tribnja udio varira od 96,04 do 98,20%. Vapnenci gornje krede, kao i znatan dio naslaga malma i donje krede su najvećim dijelom prekriveni tercijarnim brečama (Jelar naslagama).


2.1.1.3. KENOZOIK


2.1.1.3.1. TERCIJAR


        Naslage tercijara izgraðuju najveći dio JZ padine Velebita. Na području Sjevernog Velebita, izmeðu Pivčevca na sjeveru i Crikvene na jugu sudjeluju u graði hrpta Velebita i nastavljaju se prema istoku preko Rožanskih i Hajdučkih kukova, V. Kozjaka, Kosinjskog Bakovca dalje prema istoku. Takoðer, sudjeluju u graði Dabarskog hrpta na Srednjem Velebitu.   


Konglomerati, uslojeni vapnenci i lapori (E,OI)


        Ove naslage prostiru se na području Jasenica i sjeverno od Obrovca, sudjelujući u graði najnižih dijelova JZ padine. Predstavljaju najmlaði član Promina naslaga. Na području Jasenica su od starijih, gornjokarbonskih naslaga odijeljene reversnim rasjedom, dok im je istočna granica kao i kod Obrovca, erozijska. Na ovom prostoru odvijala se jednolična sedimentacija konglomerata, vapnenaca (uglavnom kalkarenita) i lapora. Vapnenci su uslojeni, a debljina slojeva varira od 2 do 60 cm. Količina CaCO3 varira od 87 do 98%. Lapori se pojavljuju u obliku tanjih paketa, malog lateralnog rasprostiranja. Žute su boje i nejasno uslojeni. Prijelazi u laporovite vapnence dosta su oštri, dok je postotak CaCO3 jako varijabilan. Konglomerati prevladavaju u ovoj jedinici. Dosta dobro su uslojeni. Debljina slojeva varira od 0,2 do 5 m, a sadrže visok udio CaCO3. Neotopivi ostatak se sastoji od kvarca, biljnog dedritusa i u manjoj mjeri mineralnih glina. Najveći dio valutica sastavljen je od vapnenaca gornje krede, a u mlaðim slojevima povećava se udio valutica donjokrednih i jurskih vapnemaca. Promjer valutica varira od 2 do 450 mm, dok su bez obzira na porijeklo jednakog oblika i zaobljenosti. Vezivo je uglavnom kalcitno. Lateralne i vertikalne izmjene vapnenaca i konglomerata su česte i čine dominantni član ove jedinice.


Vapnenačke breče (Pg,Ng)


        Vapnenačke breče, poznate još pod nazivom Jelar naslage predstavljaju najmlaðe članove koji sudjeluju u graði Velebita. Zauzimaju velik (prvenstveno niži i središnji dio JZ padine, dok se na Sjevernom Velebitu protežu izmeðu Pivčevca na sjeveru i Crikvene, od kuda se preko hrpta Velebita nastavljaju prema SZ padini na istoku. Takoðer su otkrivene sjeverno od B. Oštarija, gdje sudjeluju u graði Dabarskog hrpta. Najvećim dijelom svog prostiranja transgresivno prekrivaju starije naslage (prvenstveno jurske i kredne). Sastoje se od nesortiranih i neuslojenih angularnih i subangularnih fragmenata starijih (jurskih, krednih i paleogenskih) sedimenata, čija veličina varira od nekoliko milimetara pa do 20 centimentara, a ponekad i do jednog metra. Do sada poznata debljina Jelar naslaga kreće se od 0 pa do 300 metara. Boja im varira s obzirom na porijeklo ulomaka i vezivo od sive i sivosmeðe do šarene. Mjestimično unutar breča zamijećene su manje pojave konglomerata sličnih Promina naslagama, manje nepravilne leće vapnenaca, te manje leće glinovito-laporovitog materijala, koji istodobno služi i kao vezivo breča  (S. Bahun, 1962., S. Bahun i F. Fritz 1975.). Breče i konglomerati su povezani mikrokristaličnim vezivom koje mjestimično sadrži glinovito-limonitnu, pa i boksitnu primjesu, što vezivu daje crvenkastu boju.


2.1.1.3.2. KVARTAR


        Naslage kvartara na manjim površinama otkrivene su na cijelom prostoru Velebita. Značajnije su razvijene na SI padini na kontaktu sa zavalama polja u kršu. Predstavljene su naslagama pleistocenske i holocenske starosti.
                                                                                         
 Pleistocen


Glacijalni sedimenti


        Glacijalni sedimenti najrasprostranjeniji su na višim i središnjim dijelovima Velebita. Otkriveni su na području J. Velebita na lokalitetima V. i M. Rujna, Oglavinovca, Javornika, Struga, Dušica, te Širokoj drazi, na Sjevernom Velebitu na prostoru Hajdukuše, Jezerima, Apatišanskoj dulibi, Tuderevu, Dundović i Bilenskom Mirevu, Lubenovcu, a na Srednjem Velebitu u uvali Vranjkovac (A. Bognar, i dr. 1992. i 1997.). Takoðer, manje količine morenskog materijala uočavaju se u cijelom nizu ponikava i uvala vršnog dijela Velebita. Završna morena na području zavale polja u  kršu V. i M. Rujno pripada meðu najizrazitije. Veličina fragmenata koji izgraðuju morene, varira od pješčano-glinenog materijala do blokova od nekoliko tona. Fragmenti su nesortirani, rubovi su im oštri, a potječu od karbonatnih stijena iz vršnih dijelova (L. Nikler, 1973., A. Bognar i dr. 1992.). Na području uvala i ponikava (Javornik, Oglavinovac, Dušice, Jezera i dr.) zaostali podinski morenski materijal rijetko je sačuvan u obliku manjih fragmenata dužine nekoliko desetaka i visine svega nekoliko metara. Najvećim dijelom, sitniji materijal je ispran i pretaložen u niže dijelove, a krupniji je naknadnim kriogenim i (u manjoj mjeri) korozijskim procesima destruiran. Na području pojedinih uvala (npr. Štirovac, Vaganj i Bunovac) glacijalni sedimenti su u znatnoj mjeri naknadno prekriveni mlaðim aluvijalnim nanosima kraćih tekućica koje se pojavljuju u ovim uvalama. 


Glaciofluvijalni sedimenti-fgl


        Glaciofluvijalni sedimenti rasprostranjeni su na prostoru Južnog Velebita u višim dijelovima M. Rujna, na SI padini V. Paklenice (od zaselka Ramići pa do polupećine Mokraće na istoku) u dužini od 2.5 km, te na SI padini u podnožju Široke i Sijasetske drage, na prostoru izmeðu Bukove glave (763 m) i Jajare (691 m) podno Medačke staze, a na Sjevernom Velebitu u okolici zavale Krasnog polja, Begovači, Velikom Kotlu i uvali Bovan. Glaciofluvijalne plavine izgraðene su od subangularnog kršja do dobro zaobljenih valutica okolnih stijena koje je na pojedinim lokalitetima (V. Paklenica) u postglacijalnom razdoblju povezano i cementirano vapnenačkim vezivom. Takoðer, na nekim lokalitetima se uočava gruba, ali ipak jasna slojevitost. Ona se jako dobro uočava na području SI padine V. Paklenice (na prostoru fluvioglacijalne plavine), gdje debljina slojeva varira od 0.8 do 1.6 m, a izuzetno lijepo se uočava iznad planinarskog doma i u polupećini Mokraći. Nizvodno, neposredno od planinarskog doma u V. Paklenici zastupljeni su fragmentarno, što je posljedica jake destrukcije padinskim i fluvijalnim procesima tijekom holocena. Fluvioglacijalni sedimenti najrasprostranjeniji su na području M. Rujna (najniži dijelovi zavale polja), Zavrate, dolini V. Paklenice, te u zavali Ličkog polja podno Široke i Sijasetske drage i ispod Bukove glave i Jajare.  Za razliku od glaciofluvijalnog materijala, fragmenti su znatno zaobljeniji i sitniji. Fluvioglacijalne naslage sudjeluju i u sastavu plavina V. i M. Paklenice, a najvjerojatnije i Kozjače, gdje se izmjenjuju s fluvijalnim i proluvijalnim naslagama, i to uglavnom na dubljim horizontima plavina (S. Belij, 1985.). U sastavu glaciofluvijalnih sedimenata koji se pojavljuju u zavali Krasnog polja prevladavaju  karbonatne valutice i pijesak u rasponu od 1 do 120 mm uz dobru sortiranost. Mjestimično je istaknuta slojevitost finijeg i grubljeg materijala koji nije cementiran.  


Koluvij                  


        Koluvijalne naslage izgraðene su od angularnog kršja okolnih, prvenstveno  karbonatnih stijena. Nalaze se ispod strmijih stjenovitih odsjeka. U postglacijalnom razdoblju povezane su i cementirane vapnenačkim vezivom. Najizrazitije primjere pleistocenskih koluvijalnih naslaga nalazimo na lijevoj dolinskoj strani Velike Paklenice, izmeðu planinarskog doma i Anića kuka. 


Proluvij-pr


        Proluvij je najrasprostranjeniji pleistocenski sediment. Proteže se duž najvećeg dijela podnožja SI padine, dok na JZ padini sudjeluje u oblikovanju plavina V. i M. Paklenice i Kozjače. čine ga različite ilovače, gline, pjeskovite gline, pijesci i šljunci. U podnožju SI padine najvećim dijelom leži na okršenoj podlozi starijih naslaga i stvara jednoličan pejzaž. 


Deluvij-d
        
        Deluvijalne naslage nalaze se na više mjesta na podnožju SI padine.  često ih nalazimo kako su taložene na blažim i položitijim padinama gdje ispunjavaju udubljenja, a pojavljuju se i na dnu uvala i ponikava. Predstavljene su pretaloženom crvenicom, semipedolitom, ilovačama i pijescima. Deluvijalne naslage uglavnom su slojevite, a slojevi su konsekventni s padinom. 


Crvenica-ts


        Crvenice su primarno bile vezane za više, zaravnjene terene. Pojavljuju se uz rub polja u kršu, na kontaktu izmeðu karbonatnih stijena, deluvijalnih i proluvijalnih naslaga, a ispunjavaju i dna udubljenja. Redovito su pretaloženog (spiranjem) porijekla, a sadrže i brojne fragmente okolnih stijena. 


Špiljski sedimenti


        Do akumuliranja špiljskih sedimenata došlo je u cijelom nizu speleoloških objekata. Prema količini akumuliranog materijala ističu se Cerovečke pećine, Manita peć, Jama Vodarica, Modrića pećina i Vrtlina. Špiljski sedimenti se sastoje od glina, ilovača i sigastih tvorevina. Nakupine glina i ilovača znatno su veće na ulaznim dijelovima speleoloških objekata, kao i u objektima koji imaju relativno tanak stijenski kompleks u krovini. Na osnovu brojnih fosilnih ostataka u crvenkastosmeðim fosfatnim ilovačama u Cerovačkim pećinama dokazuju da su one istaložene u Würm III stadijalu.


Holocen


        Holocenske naslage čine aluvijalni nanosi, deluvij, koluvij i proluvij. 


Aluvij-al


        Aluvijalne naslage razvijene su u dolinama tekućica. Većeg su rasprostranjenja u podnožju SI padine, ispunjavaju dio dna zavale Oštarijskog polja, dok na JZ padini sudjeluju u oblikovanju plavina V. i M. Paklenice i Kozjače, a u manjim količinama javljaju se i u dolinama bujičnjaka. Zastupljene su blokovima, šljuncima (koji dominiraju), pijescima i muljevitim naslagama. Litološki sastav aluvijalnih naslaga posve odgovara sastavu stijena koje izgraðuju uzvodnija područja. 


Koluvij


        Koluvijalne naslage javljaju se podno strmijih dijelova terena. Sastavljene su od nesortiranog angularnog kršja, a najčešće su na strmim padinama glavnog hrpta iznad Velike Paklenice i Velikog Rujna, gdje se skoro kontinuirano protežu od Vrkića staze pa sve do Debelog brda.


Deluvij-d


        Deluvijalne naslage najčešće su nastale pretaloživanjem finijeg materijala iz koluvijalnih naslaga. Javljaju se na stranama i dnima uvala i ponikava. 


Proluvij-pr


        Proluvijalni materijal često se javlja na dnu korita bujičnjaka i u podnožjima sjeveroistočne i jugozapadne padine Velebita gdje oblikuje manje plavine. Sastavljen je od ilovača, glina, pijesaka i šljunaka.




















2.1.2. STRUKTURNA GRAÐA VELEBITA


        U regionalnim okvirima Velebit pripada Dinaridima (M. Herak, 1986.), a predstavlja najviše izdignuti dio zone Dinarika (u Hrvatskoj), koja se nalazi u reversnom, navlačnom odnosu na zonu Adrijatika (E. Prelogović, 1975., 1989. i 1995. i A. Pavičić, 1995.). Strukture koje sudjeluju u graði Velebita predstavljene su uspravnim, kosim i prebačenim, intenzivno rasjednutim borama. U pojedinim dijelovima Velebita one se razlikuju po pružanju, sačuvanim dijelovima bora, meðusobnim odnosima, i stupnju razlomljenosti (E. Prelogović, 1989. i 1995.). Prema E. Prelogoviću (1995.) u okviru Velebita izdvajaju su tri strukturne jedinice: sjeverni (1), srednji (2) i južni dio Velebita (3) (sl. 5. i 6.). Postojanje tih strukturnih jedinica potvrðeno je i gravimetrijskim podacima, a rubovi označenih masa stijena veće gustoće predstavljeni su rasjednim zonama uočljivima i na površini. Na dubini većoj od 10 km prisutno je poniranje masa stijena, a bliže površini navlačenje masa. Na takove osnovne strukturne odnose (podvlačenje ili navlačenje) ukazuju položaji gravimetrijskih minimuma i maksimuma (E. Prelogović 1989. i 1995.). Razlike u pružanju struktura i uzdužnih rasjeda u jedinicama Velebita i u zaleðu ukazuju, da reversno pomicanje i navlačenje nije izvršeno odjednom. To potvrðuje i rasprostranjenost Jelar naslaga, kao i meðusobni odnosi i aktivnost rasjeda. Od srednjega eocena do u oligocen očituju se značajna izdizanja uz stvaranje reversnih struktura. Njihovom dezintegracijom nastaju velike mase karbonatnih klastita koje čine Jelar naslage. Do potpunog formiranja struktura dolazi tijekom neogena uz nastavak tangencijalnoga kretanja. Zadnja aktivna faza obuhvaća pliocen i kvartar, kada su transpresivnom deformacijom reaktivirani uzdužni rasjedi pravca pružanja SZ-JI (ZSZ-IJI). Prije nego što je zahvaćen tektonskim pokretima Velebit je predstavljao predjel visok oko 300 m (E. Prelogović, 1975.), odnosno 300 - 400 m (A. Bognar, 1992.). Naročito su veliki skokovi na području Ličkog rasjeda (više od 500 m) i Pakleničkog rasjeda (300 - 500 m) što se odrazilo na veći nagib SI i dijela JZ padine. Dokaz najmlaðih kvartarnih pokreta su različite visine terasa fluvioglacijalnih sedimenata. Potresi ukazuju da su oni aktivni i danas. U pliocenu i kvartaru stres djeluje približno po pravcu J-S. Zbog toga je izražena kompresija struktura okomito orijentiranih na stres (dijelovi Sjevernog i krajnji južni dio Velebita) ili rotacija struktura drukčijeg pružanja. Tako u Sjevernom i Srednjem Velebitu dolazi do pomaka struktura prema JZ, J, a u Južnom prema JI (E. Prelogović, 1989. i 1995.). Značajni prekidi u strukturnom oblikovanju Velebita bili su u srednjem miocenu i na početku pliocena (S. Bahun, 1974., E. Prelogović, 1989. i 1995. i A. Pavičić. 1995.).  


2.1.2.1. STRUKTURNE JEDINICE


        Jugozapadnu granicu strukturnih jedinica Velebita predstavlja Velebitski rasjed koji se proteže Velebitskim kanalom i dolinom rijeke Zrmanje (sl. 5. i 6.), izuzev na krajnjem jugozapadnom (Jugoistočni Velebit) dijelu, gdje granicu predstavlja glavni rasjed iz zone Krupa-Žegar-Promina. Strukturna jedinica Sjeverni Velebit odijeljena je na sjeveroistoku rasjedom Senjskog bila, a na jugu od strukturne jedinice Srednji Velebit Bakovačkim rasjedom. Dalje, na istoku granicu strukturne jedinice Srednji Velebit predstavljaju Senjski i Lički rasjed, a od strukturne jedinice Južni Velebit odijeljena je Oštarijskim rasjedom. Granicu strukturne jedinice Južni Velebit na sjeveroistoku predstavljaju Oštarijski i Lički rasjed, a krajnju istočnu granicu Zrmanjski rasjed (A. Pavičić, 1995. i E. Prelogović, 1995.). Na području strukturnih jedinica Srednji i Južni Velebit, Velebit predstavlja jugozapadno krilo velike bore (S. Bahun, 1974.) koja je u prvoj fazi navučena, a nakon toga dezintegrirana neotektonikom radijalnog karaktera (A. Pavičić, 1995.). U graði navedenih strukturnih jedinica na površini prevladavaju karbonatne naslage trijasa i jure. U jezgri antiklinale duž rasjeda na SI padini, ustanovljene su klastične naslage paleozoika, donjeg i djelomično srednjeg trijasa. Do izražaja dolazi zonalni raspored stratigrafskih članova u pravcu SZ-JI s gotovo jedinstvenim nagibom slojeva prema jugozapadu ( B. Sokač, 1973.). 






2.1.2.1.1. STRUKTURNA JEDINICA SJEVERNI VELEBIT


        Strukturna jedinica Sjeverni Velebit odijeljena je od strukturne jedinice Srednji Velebit  Bakovačkim rasjedom. Obuhvaća područje Sjevernog Velebita i Senjskog bila (izuzev krajnjeg jugoistočnog dijela koji pripada strukturnoj jedinici Srednji Velebit) (sl. 6.). U graði prevladavaju pretežno karbonatne mezozojske naslage i tercijarne Jelar breče. Podijeljena je u tri strukturna bloka izrazitim uzdužnim rasjedima. 
        Sjeverni dio ove strukturne jedinice obuhvaća strukturni blok Senjsko bilo-Vratnik (a). Ovaj strukturni blok zauzima krajnji (sjeverni), rubni dio Sjevernog Velebita. Na području Senjskog bila unutar strukturnog bloka nalaze se lijaske naslage, a kod Vratnika izražena je antiklinala sa srednjotrijaskim eruptivima i vapnencima, te gornjotrijaskim naslagama u jezgri.  
        Strukturni blok Apatišani (b) od prethodnog bloka odijeljen je na sjeveroistoku rasjedom Krasno-Lipovo polje. Ovim blokom dominira lijaska antiklinala Apatišani, koja ima pravac pružanja Z-I. Prema jugozapadu, od susjednog strukturnog bloka odijeljena je rasjedom Lukovo-Lomska duliba-Bakovac.
        Krajnji južni dio, obuhvaća strukturni blok Kozjak (c), koji je od strukturne jedinice Srednji Velebit odijeljen Bakovačkim rasjedom. Najvećim dijelom na površini je izgraðen od Jelar naslaga, osim kontakta sa strukturnom jedinicom Srednji Velebit gdje prevladavaju jurske naslage reducirane Bakovačkim rasjedom.   


2.1.2.1.2. STRUKTURNA JEDINICA SREDNJI VELEBIT


        U okviru strukturne jedinice Srednji Velebit mogu se izdvojiti dva strukturna bloka. Strukurni blok Štirovača-Trnovac (d) ima nešto složeniju strukturnu graðu u okviru strukturne jedinice Velebit. Ovaj strukturni blok predstavljen je s dvije antiklinale: Trnovac-Jadovno-Bužimsko bilo, s pojavom piroklastičnih sedimenata u jezgri i Štirovača-Crni Padež s karbonatnim sedimentima u jezgri (B. Biondić, 1981.). Sekundarne strukture odvojene su uzdužnim rasjedima, a posebno se ističe antiklinala Štirovača-Crni Padež, pružanja pravca sjever-jug (A. Pavičić, 1995.).
        Drugi strukturni blok u okviru strukturne jedinice Srednji Velebit je strukturni blok Brušane-Mlinište (e). Od strukturnog bloka Štirovača-Trnovac odijeljen je Brušanskim rasjedom, koji je dijelom zamaskiran Jelar naslagama (B. Biondić, 1981.). Obuhvaća razlomljenu antiklinalu Brušane-Baške Oštarije, u čijoj se jezgri nalaze paleozojske i donjotrijaske naslage. Jugozapadno krilo antiklinale potpuno je razvijeno, dok je sjeveroistočno reducirano reversnim Brušanskim rasjedom, koji ga ujedno odvaja od tektonskog bloka Mlinište-Štirovača-Trnovac. Na sjeverozapadu, od strukturne jedinice Južni Velebit odijeljen je Oštarijskim rasjedom.


2.1.2.1.3. STRUKTURNA JEDINICA JUŽNI VELEBIT


        Strukturna jedinica Južni Velebit podijeljena je u četiri strukturna bloka. Krajnji sjeveroistočni dio pripada strukturnom bloku Počitelj (f). Prema jugoistoku ovaj strukturni blok pruža se do dijagonalnog rasjeda Sijasetska draga-Libinje, s naslagama paleozoika i donjeg trijasa u jezgri razlomljene antiklinale duž zavale Ličkog polja.
        Strukturni blok Velika i Mala Paklenica (g) u osnovi je izgraðen od rasjednute antiklinale Velike i Male Paklenice u čijoj su jezgri otkrivene paleozojske i donjotrijaske naslage izrazito ustrmljenih krila. Jugozapadno krilo antiklinale je potpuno razvijeno. Blok je izdignut duž Pakleničkog rasjeda, koji je prema jugoistoku prekinut rasjedom Sijasetska draga-Libinje. Prema sjeverozapadu blok je prekinut Rujanskim rasjedom. Kao nastavak ovog strukturnog bloka prema SZ, mogu se smatrati strukturni oblici s jugozapadne strane Pakleničkog rasjeda. 
        Strukturni blok Raduč-Sv. Rok-Brničevo (h) sastoji se od nekoliko manjih blokova koji su odijeljeni dijagonalnim rasjedima. Sjeveroistočnu granicu ovog bloka predstavlja glavni rasjed iz zone Krupa-Žegar-Promina,  jugozapadnu rasjed Sijasetska draga-Libinje, a sjeverozapadnu Lički rasjed. U području Raduč-Sv. Rok-Brničevo na površini su otkrivene naslage paleozoika i donjeg trijasa. 
        Strukturni blok Jugoistočni Velebit (i) izgraðen je na površini od jurskih (malmskih) i krednih naslaga. Obuhvaća krajnji jugoistočni dio Velebita, a od Južnog Velebita (i strukturnog bloka Raduč-Sv. Rok-Brničevo) na jugu odijeljen je glavnim rasjedom iz zone Krupa-Žegar-Promina. Od strukturnih jedinica koje graniče sa strukturnom jedinicom Velebit odijeljen je Ličkim rasjedom na sjeverozapadu i Zrmanjskim na istoku.   


2.1.2.2. RASJEDI


        Za proces okršavanja uz litološke značajke stijena i strukturnu graðu rasjedi su izuzetno važan element. Osobito veliko značenje imaju neotektonski rasjedi na recentno okršavanje i hidrološke odnose (A. Pavičić, 1995.). Rasjedi koji su prikazani na karti (sl. 6.) preuzeti su od A. Pavičića (1995.) i E. Prelogovića (1989. i 1995.), a izdvojeni su na osnovi površinskog geološkog kartiranja, satelitskih i avio-snimaka, te geoloških, geofizičkih i neotektonskih karata. 
        Aktivni rasjedi imaju najveće značenje za današnje reljefne oblike. Kao posljedica regionalnog tangencijalnog stresa nastaju kompresijski rasjedi, a meðu njima se razlikuju smičući, transkurentni i reversni rasjedi  (A. Pavičić, 1995.).  
        Smičući rasjedi, koji s pravcem globalnog stresa tvore kut od 300 nalaze se obično kao granice pojedinih tektonskih blokova u okviru strukturnih jedinica. Smičućim rasjedima pripadaju i transkurentni rasjedi koji imaju značajniji pomak krila, a s pravcem globalnog stresa zatvaraju kut do 450. Najčešće imaju regionalni karakter i granice su strukturnih blokova ili većih tektonskih jedinica. Ovoj grupi rasjeda pripadaju Lički rasjed,  rasjed Vratnik-Senjsko bilo-Perušić, rasjedi iz zone Krupa-Žegar-Promina, Zrmanjski rasjed i rasjed Sv. Juraj-Cesarica iz zone Velebitskog rasjeda (A. Pavičić, 1995.).
        Aktivnim rasjedima Sjevernog Velebita, pripadaju rasjedi strmih do vertikalnih rasjednih ploha čije je pružanje ZSZ-IJI. Oni presijecaju paraklaze starijih uzdužnih reversnih rasjeda, strmih paraklaza. Ovoj grupi rasjeda pripadaju rasjed Lukovo-Lomska duliba-Bakovac, Krasno-Lipovo polje i Starigradski rasjed.
        Meðu uzdužnim rasjedima, na prostoru Velebita prevladavaju reversni rasjedi. Nagibi paraklaza razmjerno su strmi i dosežu 60 - 700. Rasjedi s čela navlake Dinarika na površini su nagiba 30 - 600. Rasjedi s dijagonalnim pružanjem na spomenute su strmijeg nagiba, a neki i vertikalni. Ističu se Paklenički, Bakovački i Brušanski rasjed. Velebitski rasjed je reversni s vergencijom prema JZ i J. Najvećim dijelom proteže se Velebitskim kanalom. Na priobalnim i nižim dijelovima JZ padine Velebita morfološki su uočljive još najmanje tri trase pratećih rasjeda koji pripadaju istoj zoni (A. Pavičić, 1995.). 
        Unutar pojedinih strukturnih blokova postoji čitav niz manjih ili većih tenzijskih rasjeda. Ovi rasjedi očituju se kao pukotine paralelne sa smijerom glavnog stresa, a po intenzitetu kretanja krila su najmanji (A. Pavičić, 1995.). U općestrukturnom pogledu nemaju većeg značenja. Kao posljedicu djelovanja tektonskih pokreta, treba spomenuti nastajanje cijelog niza manjih pukotina (dijaklaze, brahiklaze i leptoklaze), kao i povećan nagib slojeva (slojevi su na nekim dijelovima i okomiti). Tenzijski rasjedi, pukotine i ustrmljeni slojevi imaju veliko značenje u krškom oblikovanju reljefa. Speleološki objekti nastali u slojevima s većim nagibom, u pravilu su i većih dimenzija nego oni u blaže položenim (M. Garašić, 1995.).  














2.2. UTJECAJ KLIME I PALEOKLIME NA OBLIKOVANJE KRŠKOG RELJEFA 


2.2.1. RECENTNE KLIMATSKE OSOBINE  


        Granični položaj Velebita izmeðu primorja i unutrašnjosti dolazi do izražaja u klimatskim obilježjima. Velebit spriječava miješanje najnižeg sloja zraka s jedne i druge strane do visine od oko 1000 m. S obzirom da leže nad nejednakim podlogama, svojstva zraka s obje strane Velebita bitno se razlikuju. JZ padina je podvrgnuta utjecaju mora, a SI se prilagoðuje uvjetima na kopnu. Na suprotnim stranama Velebita stoga su bitne razlike u temeraturi zraka, vlažnosti zraka, ponašanju vjetrova, oblacima i količini oborina (B. Penzar i I. Penzar, 1995.).
        Promjena visine uvjetuje opadanje temperature zraka, koje je izrazitije na JZ padini nego na SI padini Velebita. Utjecaj reljefa dolazi do izražaja i u količini oborina. To posebno dolazi do izražaja u dodatnoj količini oborina, čiji prinos u vršnom dijelu iznosi i preko 200% (B. Kirigin, 1967.). Velebit predstavlja zapreku čestim prodorima hladnog zraka iz unutrašnjosti prema Jadranskom moru, što je osobito važno zimi (D. Perica i D. Orešić, 1995.). Tada je atmosferski tlak nad kopnom viši, dok nad Jadranom prolaze ciklone koje donose promjenljivo vrijeme (T. Šegota i A. Filipčić, 1996.). Razlika u tlaku i temperaturi uvjetuje strujanje zraka s kopna na more koje rezultira nastankom bure. Meðutim, s obzirom na nakupljanje hladnog zraka zimi u zavalama sa SI strane Velebita i katabatični karakter bure, dogaða se da bura puše na primorskoj strani, dok je u Lici istodobno tiho, čak veoma stabilno vrijeme. Ljeti se svježi zrak, što u valovima prolazi europskim kopnom svakih nekoliko dana, obično ne može prebaciti preko Velebita na primorsku stranu, gdje je vrijeme stoga mnogo stabilnije i sunčanije. Pri duljem anticiklonalnom vremenu u jesen, zbog reljefnih okolnosti dani su s obje strane Velebita sunčani, ali su noći u Lici svježe, a na moru blage (B. Penzar i I. Penzar, 1995.).


2.2.1.1. OSUNčANOST


        Prosječno godišnje trajanje sijanja sunca opada od obale prema vršnom dijelu Velebita i Lici (tab. 1. i sl. 7.). U Senju prosječno godišnje sijanje sunca traje 2174 sata, na Zavižanu 1888 sati, a u Gospiću 1832 sata. Zbog čestih magli i niske (stratigrafske) naoblake nad zavalom Ličkog polja u razdoblju od rujna do ožujka trajanje sijanja sunca na Zavižanu je duže nego u Gospiću za 110 sati (najveća razlika je u prosincu, a iznosi 40 sati). Meðutim, od travnja do kolovoza, zbog orografske naoblake na vršnom dijelu Velebita, sunce sije u Gospiću 54 sata duže nego na Zavižanu (u lipnju je najveća razlika, te iznosi 25 sati).Tijekom lipnja zbog česte (konvektivne) naoblake nad Velebitom i Ličkim poljem, sijanje sunca duže je za samo 2 sata u Gospiću, dok je na Zavižanu kraće za 9 sati nego u svibnju. 
        Na Velebitu, kao i na drugim planinama veliku važnost za primitak sunčane energije ima ekspozicija padina i njihov nagib. Padine eksponirane prema istoku i jugoistoku obasjane su prijepodne, a one prema zapadu i jugozapadu poslijepodne. Njihovo osunčanje puno je kraće (više od 50%) od  južnih padina i zaravnjenog terena sa slobodnim obzorjem. Plohe na koje sunčane zrake dolaze pod pravim kutom primaju najviše energije, a one u sjeni, pogotovo ako su strme, najmanje. Ukupno dnevno zračenje (izravno i raspršeno) najveće je na južnim padinama, zimi na dijelovima čiji je nagib do 600, a ljeti na položitijim (do 300). Tijekom godine najosunčanije su južno eksponirane padine nagiba 350  do 400, dok najkraću osunčanost imaju sjeverno eksponirane padine. Padine bez vegetacije, u čijem sastavu sudjeluju svijetli karbonati imaju veći albedo (30%) nego obrasle (gdje je albedo 10%; B. Penzar i I. Penzar, 1995.).
 
2.2.1.2. TEMPERATURA ZRAKA


        Termički utjecaj mora ograničen je na uzak obalni pojas i niže dijelove JZ velebitske padine. Meðutim, nešto je oslabljen zbog Ravnih Kotara i otoka (Pag, Rab, Goli, Prvić, Krk, Cres i Lošinj) koji se pružaju usporedo s JZ padinom, pa zbog toga jačaju kontinentalni utjecaji. Godišnja amplituda temperature (tab. 2. i sl. 8.) u Senju je 180 C, a u Karlobagu 18.20 C. Najhladniji mjesec je siječanj, sa srednjom mjesečnom temperaturom 6.00 C u Senju, a 7.20 C u Karlobagu, dok je srpanj najtopliji mjesec s temperaturom 24.00 C u Senju, a 25.40 C u Karlobagu. U toplom  dijelu godine (1. IV - 30. IX) jako zagrijavanje gole vapnenačke podloge utječe na velik broj toplih (109.6) i vrućih (39.7) dana u Karlobagu (tab. 3. i sl. 9.). Manji broj toplih (87.8) i vrućih (24.6) dana u Senju posljedica je češćih prodora bure. Prodori bure (tijekom godine) osobito se očituju u vrijednostima apsolutnih minimalnih temperatura zraka.
        Jako zagrijavanje pogoduje u znatnoj mjeri termomehaničkom raspadanju stijenskog kompleksa, a takoðer utječe na izuzetno jaku evapotranspiraciju, što uvjetuje izrazitu sušnost nižih dijelova JZ padine. U takvim uvjetima je i intenzitet korozije i biokorozije smanjen, zapravo za jačih suša skoro u potpunosti nedostaje u plitkim tlima koja prevladavaju na priobalnim i nižim dijelovima JZ padine. Zbog termičkog utjecaja mora pojava hladnih dana u Karlobagu je dosta rijetka (11.7 godišnje) no, zbog češćih prodora bure njihova pojava u Senju je veća (17.8 godišnje). Upravo stoga je utjecaj mraza na fizičko trošenje stijenskog kompleksa skoro zanemariva pojava na priobalnom dijelu JZ padine Velebita.
        S porastom visine temperatura zraka na JZ padini naglo opada. Meðutim, opadanje temperature nije ravnomjerno s visinom, već brže opada na nižim, a polaganije na višim dijelovima JZ padine. Godišnji vertikalni gradijent temperature izmeðu Karlobaga i Baških Oštarija iznosi 0.930 C, dok je izmeðu Baških Oštarija i Zavižana znatno niži (0.570 C), a izmeðu Karlobaga i Zavižana 0.780 C. Tijekom godine takoðer postoje razlike u vertikalnom gradijentu temperature. Ljeti je veći (Karlobag -Zavižan 0.850 C), a zimi manji (Karobag-Zavižan 0.690 C).
        Najhladniji mjesec na Baškim Oštarijama je siječanj (-1.00 C), a na Zavižanu veljača (-4.00 C). Najtopliji mjesec je srpanj, i na Baškim Oštarijama (16.70 C), i na Zavižanu (12.10 C). Godišnja amplituda s visinom se smanjuje, pa na Baškim Oštarijama ona iznosi 17.70 C, a na Zavižanu 16.10 C. Naime, s porastom visine dolazi do sve jačeg utjecaja temperaturnog režima u slobodnoj atmosferi (T. Šegota i A. Filipćić, 1996.). Broj toplih i vrućih dana se s porastom visine takoðer smanjuje (14.4 toplih i 0.3 vrućih dana godišnje na Baškim Oštarijama dok se na Zavižanu javlja svega 0.1 toplih dana godišnje) tako da je mogućnost termomehaničkog trošenja uvjetovanog visokim temperaturama zanemariva. Suprotno tome, broj hladnih i studenih dana koji utječu na zaleðivanje vode u stijenskim pukotinama i pojavu kriogenog procesa iznimno je velik. Na Baškim Oštarijama prosječno je godišnje 123.7 hladnih i 30.3 ledenih, a na Zavižanu 160.9 hladnih i 74.9 ledenih dana. Iako je dnevno kolebanje temperature zraka tijekom zimskih mjeseci na Zavižanu i Baškim Oštarijama svega oko 20 C, zbog čestog kolebanja temperature oko 00 C dolazi do otapanja i ponovnog zaleðivanja vode i time do jakog mraznog trošenja stijenskog kompleksa. Takav dnevni ritam promjene agregatnog stanja vode utječe na jako mrazno trošenje zbog stalnog popunjavanja novonastalih pukotina vodom dok je u tekućem stanju, da bi tijekom noći zbog zaleðivanja i s manjim pritiskom došlo do jačeg trošenja nego u slučajevima dužeg zadržavanja leda u pukotinama, čak i pri nižim temperaturama i jačem pritisku leda u pukotinama.
        U odnosu na unutrašnjost, Velebit čini južni i jugozapadni rub zavala Ličkog i Gračačkog polja. Godišnje amplitude temperature zraka iznose 19.10 C u Gospiću, odnosno 19.30 C u Gračacu, što upućuje na jači utjecaj kopna, odnosno veću kontinentalnost klime. Zimi se zavala Ličkog i Gračačkog polja zbog nailaska na relativno visoku barijeru Velebita ispuni hladnim zračnim masama koje iz unutrašnjosti prodiru prema moru. One su obično praćene vedrinom (što ima za posljedicu jako hlaðenje noćnom dugovalnom radijacijom) i tišinom (u siječnju 52.6 % u Gospiću, a 18.9 % u Gračacu) što pogoduje temperaturnim inverzijama. Kao posljedica toga Gospić ima srednju siječanjsku temperaturu zraka nižu za 0.20 C od 360 m viših Baških Oštarija. Na nižim dijelovima SI padine, zbog reljefnih specifičnosti (rub zavala polja) promjena temperature s porastom visine zimi je zanemariva, a mjestimično se javlja i inverzija. Tako je Gračac, koji je 364 m niži od Baških Oštarija a za razliku od Gospića izloženiji utjecajima s mora (niži prijevoji), u siječnju topliji za 0.40 C od Baških Oštarija.
        Apsolutna minimalna temperatura zraka zabilježena u Gospiću (-25.40 C) i Gračacu (-24.40 C) je niža nego u Baškim Oštarijama (-19.30 C) i Zavižanu (-21.70 C). Srednja temperatura najtoplijeg mjeseca (srpanj) iznosi u Gospiću 17.90 C, a u Gračacu 18.70 C. Kao posljedica jakog zagrijavanja dna polja tijekom dana, odnosno hlaðenja preko noći, dnevne temperaturne amplitude (tab. 4. i sl. 10.) velike su, a variraju od 9.30 C u srpnju do 4.60 C u siječnju. Jako hlaðenje dna polja ogleda se i u većem broju hladnih dana (126.0 godišnje) u Gospiću nego u 360 m višim Baškim Oštarijama, a ljetno zagrijavanje u nešto većem broju toplih dana (43.8 godišnje) u Gospiću. Izrazito velika dnevna, kao i apsolutna godišnja kolebanja temperature u zavalama Ličkog i Gračačkog polja bitno utječu na termomehaničko raspadanje stijenskog kompleksa SI padine. Ono je izraženo osobito zimi kad zbog velikog broja hladnih dana, te kolebanja temperature oko 00 C, odmrzavanja i zamrzavanja (regelacije), dolazi do jakog mraznog trošenja. Zbog specifičnih termičkih osobina Ličkog i Gračačkog polja temperatura zraka na SI padini Velebita s visinom polaganije opada na nižem, a brže na višem dijelu padine. Godišnji vertikalni gradijent temperature izmeðu Gospića i Baških Oštarija iznosi 0.280 C, a Gračaca i Baških Oštarija 0.490 C, dok je izmeðu Gospića i Zavižana 0.740 C, a Gračaca i Zavižana 0.540 C. Tijekom ljeta je veći (Gospić-Baške Oštarije 0.330 C, a Gospić-Zavižan 0.560 C) dok je zimi znatno manji. U siječnju izmeðu Gospića i Baških Oštarija temperatura raste za 0.060 C s porastom visine (na 100 m), a izmeðu Gospića i Zavižana opada za 0.230 C.
        Razlike u temperaturi zraka na području Velebita mogu na razmjerno maloj udaljenosti biti velike. Na to osobito ukazuje raspored vegetacije. Tako, na primjer, na južno eksponiranim padinama Crnog vrha (1115 m) izmeðu Velike i Male Paklenice šume hrasta medunca s crnim grabom i šume hrasta medunca s bijelim grabom dosežu do visine od 700 metara, a šume hrasta medunca s crnim grabom i do samog grebena (do oko 1000 m). Nasuprot tomu, na sjeverno eksponiranoj padini i zasjenjenim dijelovima V. i M. Paklenice spuštaju se šume gorske bukve na visine do 500 m, a šuma primorske bukve spušta se na visinu i od 200 m. To ukazuje da je na tim dijelovima i temperatura zraka osjetno niža. Osobito je zanimljiv primjer zavale Oštarijskog polja. Submediteranske zajednice hrasta medunca i crnog graba obuhvaćaju morskim utjecajima izloženiji jugozapadni rub zavale Oštarijskog polja, kao i pojedinačne južno eksponirane strane zavale, dok zajednica primorske bukve zauzima veći središnji, zaravnjeni dio zavale polja. Istočni dio polja koji je još izloženiji kontinentalnim utjecajima pokriva zajednica gorske bukve, a na sjeverno eksponiranim padinama zajednica pretplaninske bukve spušta se na visinu od 1100 m. Sama klimatološka postaja Baških Oštarija nalazi se u istočnom dijelu u zajednici gorske bukve.
        Mikroklimatska mjerenja koja su provedena zajedničkim radom Republičkog (sada Državnog) hidrometeorološkog zavoda Hrvatske i Instituta za šumarska istraživanja Šumarskog fakulteta u Zagrebu tijekom razdoblja lipanj-listopad od 1963. do 1967. godine, na visini 5 cm iznad tla u Modrić-dolcu 700 m udaljenom, a do 74 nižem od meterološke stanice Zavižan došlo se do važnih podataka za poznavanje mikroklimatskih prilika planinskih predjela (B. Kirigin, 1967.). Mjerenja koja su provedena na pet lokacija u raznim vegetacijskim zajednicama pokazala su da za vedrih i mirnih noći tijekom ljeta temperatura zraka 5 cm pri tlu ima za 10 - 120 C niže vrijednosti u zajednici trave tvrdače nego na samoj meterološkoj postaji i vrlo često imaju negativne vrijednosti. Temperature su takoðer osjetno niže i u zajednici oštre vlasulje i klekovine bora (B. Kirigin, 1967.). S obzirom da ove zajednice prevladavaju i u ostalim vršnim dijelovima Velebita (iznad visine od 1400 m, a u ponikvama i uvalama zbog termičkih inverzija pojavljuju se i na visinama od 1170 m-Bunovac) one jasno ukazuju da na tim dijelovima Velebita korozijski proces traje najkraće. Dapače, zbog iznimno velikog broja dana s temperaturama ispod 00 C, što pogoduje zaleðivanju vode u ovim dijelovima Velebita prevladavaju kriogeni procesi tijekom godine, a zasigurno su i najdominantniji u obikovanju reljefa vršnih dijelova Velebita. 


2.2.1.3. RELATIVNA VLAGA


        Više dijelove Velebita i njegovu SI padinu obilježava visok postotak relativne vlage (tab. 5. i sl. 11.). Najveća godišnja količina relativne vlage zabilježena je u Baškim Oštarijama (83%), dok je ona, izmjerena na Zavižanu niža za svega 1%. Tijekom godine vrijednosti relativne vlage su veće u hladnijoj polovici godine, a tek u kasno proljeće i u ljetnim mjesecima njena vrijednost opada ispod 80%. Ovako visoke vrijednosti relativne vlage tijekom hladnijeg dijela godine posljedica su čestih pojava orografske magle (zapravo naoblake), koja se stvara u vršnom dijelu Velebita pri puhanju bure i u manjoj mjeri juga. Visoke vrijednosti relativne vlage zraka tijelom travnja i svibnja, kao i njihov porast tijekom lipnja uvjetovani su pojačanom ciklonalnom aktivnošću u Sredozemlju i Jadranskom moru (B. Makjanić, 1966.). Vrijednosti relativne vlage u Gospiću su nešto niže (78%) nego na Velebitu (83% na Baškim Oštarijama, odnosno 82% na Zavižanu). Velike dnevne amplitude temperature zraka, kao posljedica inverzije, koju uz to najčešće prati i pojava magle tijekom noći i jutra, uvjetuju i veće vrijednosti relativne vlage zraka u Lici. To osobito dolazi do izražaja u razdobljima s dužim zadržavanjem visokog tlaka iznad ovog prostora. Suprotno zavali Ličkog polja, gdje su tada visoke vrijednosti relativne vlage zraka, u vršnim dijelovima Velebita prevladava vedro vrijeme s niskim vrijednostima relativne vlage zraka i dobrom vidljivošću.
        Niže dijelove JZ padine Velebita obilježavaju znatno niže vrijednosti relativne vlage zraka. Prosječna godišnja vrijednost u Senju je svega 61%. Na ovako niske vrijednosti relativne vlažnosti zraka utječe jako zagrijavanje gole karbonatne podloge u toplom dijelu godine, dok su u hladnijoj polovici godine uvjetovane čestim prodorima bure.                            


2.2.1.4. OBORINE 


        Zbog izloženosti Velebita jugozapadnom vlažnom strujanju zraka s mora dolazi do stvaranja obilnih orografskih oborina (tab. 6., sl. 12. i 13.). Najmanju količinu oborina ima priobalni dio, odnosno najniži dijelovi JZ padine (oko 1200 mm godišnje). S porastom visine količina oborina se povećava, no to povećanje nije ravnomjerno. Najmanje je na prostoru Sjevernog Velebita gdje izohijeta od 2000 mm prelazi visinu od približno 1400 m. Na području Rožanskih i Hajdučkih kukova padne preko 2000 mm oborina (Zavižan 1831 mm[3], a Rosijeva koliba 2172 mm). Na prostoru Srednjeg Velebita godišnja količina oborina je već znatno veća (Štirovača 2466 mm), a izohijeta od 2000 mm oborina godišnje spušta se postupno (s visine od 1500 m na središnjem dijelu Sjevernog Velebita) na visinu od 900 m na SZ padini, a na JZ padini i do samog dna zavale Ličkog polja. Najveća količina oborina je u vršnom dijelu Južnog Velebita (Vaganski vrh-Sveto Brdo) gdje prosječno godišnje padne približno 3500  mm (Bunjevac u zavjetrini grebena 3419 mm).
        Na SI padini količina oborina s udaljavanjem od vršnog dijela (izuzev Brušana) postupno opada. No, i u podnožju SI padine karakteristično je povećavanje količine oborina od njenog SZ prema JI dijelu (Krasno 1538 mm, Kosinjski Bakovac 1428 mm, Brušani 2219 mm i Gračac 2062 mm). Takoðer, udaljavanjem od padine količina oborina se smanjuje (Gospić 1395 mm, Lovinac 1611 mm).
         Cijelo područje Velebita ima mediteranski pluviometrikčki režim, odnosno količina oborina je veća u hladnijoj nego u toplijoj polovici godine. Sve kišomjerne postaje imaju maksimum oborina u jesen, a sporedni maksimum u proljeće. Odnos mjeseci s najmanjom i najvećom količinom oborina povećava se od Sjevernog prema Južnom Velebitu. S porastom nadmorske visine takoðer se uočava ravnomjerniji raspored godišnje količine oborina.
        Bitno obilježje istraživanog područja jest veliko kolebanje količine oborina po mjesecima. Tako je na primjer mjesec listopad u Krasnom 1968. (10 mm) i 1969. god. (3 mm) bio izuzetno sušan, ali je suprotno tome tijekom listopada 1966. god. palo 322 mm oborina, a 1974. god. čak 525 mm oborina (više od trećine godišnjeg prosjeka!). Ovako velika kolebanja oborina, kao i njihov veliki intenzitet (prevladavaju oborine u obliku pljuskova, dok su kiše slabijeg, ali dužeg trajanja znatno rjeðe) uzrokuje stvaranje bujica, a u obalnom pojasu aktiviranje priobalnih izvora i vrulja. Relativno velika količina oborina kao i njihov raspored tijekom godine bitno utječu na intenzitet korozijskog procesa. Jesenski maksimum poklapa se s procesom truljenja biljne mase, što pogoduje jačem korozijskom procesu zbog velike koncentracije CO2 u tlu. Meðutim, prema vršnim dijelovima Velebita zbog niskih temperatura koje utječu na zamrzavanje vode u tlu jača kriogeni proces, dok korozijski ima sporednu ulogu. Suprotno tome, na nižim dijelovima SZ padine rijetka pojava dana s temperaturom ispod 00 C pogoduje razvoju intenzivnijeg korozijskog procesa. Za korozijski proces veliku važnost imaju dodatne oborine nastale taloženjem kapljica vode iz izmaglice, oblaka i magle koje se akumuliraju horizontalnim transportom vjetra pri nailasku na zapreke. Mjerenja dodatne količine oborina provode se na Zavižanu pomoću kišomjera s mrežicom. U razdoblju od 1. siječnja 1955. do 31. prosinca 1965. kišomjer s mrežicom imao je doprinos od 249% dodatne količine oborina, prema količini oborina izmjerenoj normalnim kišomjerom (B. Kirigin 1967.). Doprinos oborina osjetno je veći zimi (u prosincu 343%), nego ljeti (kolovoz 171%). Ovim mjerenjima utvrðeno je da do najveće izdašnosti dodatnih oborina dolazi stvaranjem planinske magle zbog nailaska morskog zraka pri jugozapadnom strujanju. Količina dodatnih oborina istaloženih iz magle 11. II. 1958. god. iznosila je čak 116.5 mm, dok je istodobno normalnim kišomjerima izmjerena količina oborina od 1.1 do 1.5 mm. U razdoblju od 1955. do 1965. god. čak u osamnćst slučajeva količina dodatnih oborina izmjerenih pomoću kišomjera s mrežicom imala je vrijednosti veće od 50 mm, dok je istodobno normalnim kišomjerom izmjerena maksimalna količina oborina od 5.9 mm. (B. Kirigin, 1967.). Količina na ovaj način istaloženih dodatnih oborina opada prema nižim dijelovima, no ona je zbog češće pojave magle znatno veća na SI nego JZ padini. Na Zavižanu prosječno godišnje ima 196.4 dana s maglom (tab. 7. i sl. 14.), a prema Baškim Oštarijama ona se smanjuje na 93.1 i 76.4 dana u Gospiću. Središnje i niže dijelove JZ padine karakterizira znatno manji broj dana s maglom (u Senju svega 1.2 dana). 
        Broj dana sa sniježnim pokrivačem (tab. 8., 9., sl. 15. i 16.) na tlu koji je veći ili jednak 1 cm na istoj je visini znatno manji na JZ nego na SI padini. To je posljedica termičkog utjecaja mora i veće insolacije na JZ padini. Snijeg se najmanje zadržava uz obalu (Karlobag 0.1, a Senj 0.4 dana) i na nižim dijelovima JZ padine (Obrovac 2.3 dana), dok se s porastom visine povećava broj dana s trajanjem sniježnog pokrivača (Sušanj Cesarički 12.3, a Oltari 70.9 dana). Na SI  padini trajanje je takoðer najmanje u podnožju (Gračac 55.1, a Brušani 71.2 dana), a s porastom visine i na njoj se povećava broj dana (Krasno 98.6, a Baške Oštarije 86,6 dana), dok je najveće zadržavanje sniježnog pokrivača u vršnom dijelu Velebita (Zavižan 180 dana). Takoðer, s porastom visine raste i visina sniježnog pokrivača tako da je njegova maksimalna visina na Zavižanu iznosila 298 cm. Na visinu sniježnog pokrivača, kao i njegovo trajanje bitno utječe zimska količina oborina. Za listopad, studeni i prosinac zbog čestih prodora toplih zračnih masa iz Sredozemlja preko Velebita u unutrašnjost karakteristično je brže topljenje sniježnog pokrivača. To se očituje u manjem broju dana s visokim sniježnim pokrivačem. Zadržavanje snijega znatno je duže u šumi nego na otvorenim terenima, na osojnim stranama nego na prisojnim, a naročito dugo (vrlo često i do druge polovice srpnja) na dnu dubokih ponikava i uvala gdje je nanešen vjetrom i u podnožjima lavinskih terena. Na terenima čiji nagib prelazi 300  vrlo često se javljaju sniježne lavine dok na padinama čiji nagib prelazi 600 snijeg se uopće ne zadržava već se odmah osipa u niže dijelove (P. Šegula, 1985.). Osim mehaničkog prenošenja fragmenata kršja niz padine, snježne lavine lome sve pred sobom oblikujući u podnožju lavinske akumulate, a zbog nedostatka snijega koji bi imao ulogu termičkog izolatora, u vršnim dijelovima dolazi do jakog mraznog oblikovanja. Osobito jako mrazno trošenje dobro je uočljivo (na središnjim i vršnim dijelovima) u podnožjima padina čiji nagib prelazi 600 gdje se mraznim procesom nastali fragmenti gravitacijski akumuliraju oblikujući koluvijalne zastore i kupe. Nedostatak snijega i njegovog termičkog izolatorskog svojstva uočava se i na vjetru izloženim grebenima i dijelovima padina viših dijelova Velebita. Zbog niskih temperatura tu je došlo do oblikovanja periglacijalnih oblika. Za središnje i niže dijelove JZ padine zbog odnošenja snijega burom karakteristično je stvaranje sniježnih nanosa na mjestima zaštićenim od vjetra. Nanosi nastali u udubljenjima, zbog topljenja snijega utječu na neravnomjernost intenziteta korozijskog procesa. Tako se često dogaða da su pukotine mrežastih škrapara izložene koroziji, a njihovi vršni dijelovi ne. Dugotrajno natapanje tla sniježnicom (broj dana sa sniježnim pokrivačem koji je veći ili jednak 50 cm na Zavižanu je 128 dana godišnje) utječe na produžavanje korozijskog procesa koji se osobito očituje u proširivanju i produbljivanju dna ponikava i uvala viših dijelova Velebita. Dugotrajni sniježni pokrivač takoðer spriječava jače kriogene procese, a na dijelovima nagnutih padina prekrivenih šumskom vegetacijom zbog laganog klizanja niz padinu dolazi do povijanja stabala u bazalnom dijelu. 
        Pojava rose (tab. 10. i sl. 17.) i mraza (tab. 11. i sl. 18.), najveća je u zavali Ličkog polja. Tako je u promatranom razdoblju (od listopada 1966. do rujna 1976. g.) u Gospiću izmjereno čak 175.4 dana s rosom i 64.3 dana s mrazom. Posljedica je to prvenstveno visokih dnevnih amplituda zraka. Prema vršnim dijelovima Velebita broj dana s rosom i mrazom se smanjuje, ali je još uvijek na Baškim Oštarijama velik (godišnje 83.3 dana s rosom i 27.8 dana s mrazom). Rosa i mraz (u slučajevima kad u jutro doðe do otapanja zbog temperatura zraka iznad ništice) na goloj vapnenačkoj podlozi, djeluju u maloj mjeri, na proces korozije. Iako je u Senju zabilježeno prosječno 37 dana s rosom (a samo 1 dan s mrazom) za intenzitet korozije oni nemaju važnost na nižim dijelovima JZ padine kao u višim dijelovima Velebita, jer bura, koja je dominantna na JZ padini, brzo suši plitka tla i ogoljelu karbonatnu stijensku podlogu.


2.2.1.5. VJETAR


        Na cijelom prostoru Velebita prevladavaju kontinentalni vjetrovi (tab. 12. i sl. 19.), a meðu njima se po svojim osobinama posebno ističe bura koja puše na JZ  padini Velebita (u Senju iz SI i I smjera, a u Karlogagu iz S, SI, i I smjera). Bura je izrazito mahovit, hladan i suh vjetar, a dugotrajnija je i jača zimi nego ljeti. Nastanak bure najčešće je vezan uz prodore hladnih zračnih masa sa sjevera koje se prilikom nailaska na umjereno visoku i široku barijeru Velebita nagomilavaju u prostranoj zavali Ličkog polja. Zbog njihovog izdizanja dolazi do prelijevanja prema moru. Prelijevanje je najjače na najnižim i najužim mjestima (prijevoji Oltari, Baške Oštarije, Mali Halan i Prezid), što u njihovom podnožju uvjetuje češću i jaču buru (I. Lukšić, 1975.). Za vrijeme prelijevanja zbog pseudoadijabatičkog procesa dolazi do stvaranja oblaka (odnosno magle u vršnom dijelu praćene izlučivanjem dodatne količine oborina), dok prilikom spuštanja zbog zagrijavanja zrak postaje izrazito suh (smanjuje se relativna vlaga, a kao posljedica toga javlja se povećana evaporacija). Za razdoblja s burom je karakteristično da se bitno mijenjaju meteorološki elementi. Tako u razdobljima s burom temperatura i relativna vlaga zraka su cijele godine, a osobito zimi, niži nego u razdobljima bez bure, a naoblaka je od travnja do kolovoza veća, dok je u ostalom dijelu godine znatno niža za trajanja bure (T. Šegota, 1987.). Negativan utjecaj bure osobito dolazi do izražaja zbog toga što ona tijekom dva do tri dana uvjetuje sušenje plitkog pedološkog pokrova, a za svega nekoliko sati ogoljele karbonatne površine, čak i nakon najdužih kišnih razdoblja (V. Rogić, 1958.). Na taj način bura bitno utječe na trajanje (skraćuje ga) i intenzitet (slabiji je) korozijskog procesa.
        Bura je vrlo često jak vjetar, a na mahove doseže i olujnu snagu. To rezultira ispuhivanjem i odnošenjem sitnijeg rastresitog materijala (pijesak, prašina i čestice tla), a prema I. Horvatu (1949.) i pokretanjem sitnog, stijenovitog drobinskog materijala. Zimi na prijevojima, vršnom dijelu hrpta i dijelovima JZ padine, bez šumske vegetacije, odnosi sniježni pokrivač, stvarajući sniježne nanose na položitijim i zaštićenijim lokalitetima. Područja s kojih bura odnosi snijeg zbog nedostatka njegovog termoizolacijskog svojstva znatno su izloženija mraznom procesu (fizičkom trošenju). Dok na JZ padini puše bura, u Lici puše sjeverac koji uz SI padinu vrlo često mijenja smijer i puše kao zapadni vjetar (u Gračacu). istodobno u vršnom dijelu Velebita zbog modifikatorskog utjecaja reljefa puše kao istočni, sjeveroistočni (Baške Oštarije) ili sjeverozapadni (Zavižan) vjetar koji takoðer često dostiže olujnu snagu.
        Od maritimnih vjetrova najznačajniji je jugo (JI vjetar) na priobalnom dijelu JZ padine, te zapadni, jugozapadni, južni i jugoistočni vjetrovi u vršnom dijelu Velebita, SI padini i Lici. Ovi vjetrovi nastaju prilikom prodora toplog zraka s juga, a koji se prilikom prelaska preko Sredozemnog i Jadranskog mora jako navlaži. Zbog nailaska na reljefnu zapreku (Dinaridi) dolazi do njegovog izdizanja praćenog padom temperature, povećanjem relativne vlage, naoblačenjem i oborinama, a na SI padini imaju vrlo često karakter toplog i suhog fena (B. Makjanić, 1978.). Tijekom ljeta vrlo je čest mćstral. Uglavnom puše kao sjeverozapadnjak i zapadnjak, a smijer mu je odreðen pružanjem Velebitskog kanala. Ponekad ga je teško razlikovati od smorca. Dnevna izmjena vjetrova je jače razvijena na JZ padini i vršnom dijelu Velebita. Smorac i kopnenjak su karakteristični za obalni pojas. Smorac danju utječe na slabije zagrijavanje (hladi) priobalnog pojasa, smanjuje brzinu bure jer im je smjer suprotan, dok se noću dogaða da zbog usisavanja hladnog zraka iz zaleða kopnenjak preðe u pravu buru.
        Tijekom vedrog, toplog i stabilnog vremena razvija se mjesno kruženje zraka s obje strane planinskog uzvišenja: danju prema njenom vršnom dijelu, a noću niz padine. Noćik je na ličkoj strani od samog početka svjež vjetar, dok na primorskoj strani, najprije donosi topli zrak koji se tijekom dana ugrijao nad ogoljelom primorskom padinom (B. Penzar i I. Penzar, 1995.).
        Za vedrih predvečerja i noći tijekom cijele godine (a osobito u njenoj toplijoj polovici) zbog termičkih razlika SI i JZ padine vršnog dijela, čest je vrlo snažan vjetar sa SI prema JZ padini. Zimi slično kao i bura, utječe na odnošenje snijega s izloženih vršnih dijelova hrpta i padina i uvjetuje stvaranje sniježnih nanosa u zavjetrinama. Velik udio tišine u Gospiću i Gračacu posljedica je njihovog smještaja na dnu Ličkog, odnosno Gračačkog polja. 
        Niže dijelove SI padine i dna zavala polja, osim velikog relativnog udjela tišine, obilježava i manja jačina vjetrova. U Gospiću je prosječna godišnja jačina vjetra samo 1.2 Beauforta, a mjesečne vrijednosti variraju od 1.0 do 1.6 Beauforta (tab. 13. i sl. 20.). Zbog položaja na dnu zavale Ličkog polja Gospić karakterizira i mali broj dana (tab. 14. i sl. 21.) s jakim (6.8) i olujnim (0.4) vjetrom. Prema višim dijelovima povećava se i prosječna jačina vjetra kao i broj dana s jakim i olujnim vjetrom. Specifičan položaj meteorološke postaje Zavižan (neposredno ispod vrha Vučjak), koja je stalno izložena zračnim strujanjima, obilježava visoka prosječna jačina vjetra od 3.4 Beauforta, ali i manji broj dana s jakim (85.6) i olujnim (16.2) vjetrom, nego na meteorološkoj postaji Senj. Zbog dominacije bure, JZ padinu obilježava najizrazitija vjetrovitost. Tako je u Senju prosječna godišnja jačina vjetra 3.5 Beauforta, a čak je (prosječno godišnje) u 156.6 dana zabilježen jaki vjetar, a u 52.9 dana zabilježen olujni vjetar.


2.2.1.6. ISPARAVANJE[4]1 


        Veliko značenje za intenzitet korozije ima voda koja se zadrži u tlu, odnosno ponire u dublje dijelove karbonatne podloge. Prema tome, na smanjnje intenziteta korozije osim gubitka vode koja površinski otječe, veliko značenje ima i gubitak vode koja ispari. S obzirom da se evaporacija prvenstveno povećava s porastom temperature, jačanjem vjetrovitosti, manjom relativnom vlagom zraka, njena količina se povećava od vršnih dijelova Velebita, prema nižim dijelovima (tab. 15. i sl. 22.). Intenzitet evaporacije je tijekom kasnog proljeća i ljeta izuzetno velik i premašuje količinu primljenih oborina. Razlika izmeðu količine oborina i isparene vode ukazuje da na prostoru Velebita u toplijem dijelu godine prevladava suša, koja se negativno odražava i na intenzitet korozije. Nepovoljan godišnji raspored oborina, koje uz jako isparavanje obilježava niže dijelove JZ, primorske padine, utječe na njenu izrazitu sušnost tijekom toplijeg dijela godine. Na to ukazuju i znatno više temperature, prosječna snaga vjetra i znatno manje vrijednosti relativne vlage zraka, a tome posebno treba pridodati i manju količinu oborina.  


















2.2.2.  KLIMATSKE OSOBINE VELEBITA TIJEKOM KVARTARA


        Tijekom kvartara na sjevernoj hemisferi su se nekoliko puta javljala glacijalna razdoblja, a obuhvaćala su oko 30% zemljine površine (D. Ford i P. Williams, 1994., T. Šegota i A. Filipčić, 1996.). Osnovni problem dokazivanja glacijacija na Zemlji je jaka destrukcija glacijalnih reljefnih oblika. Zbog toga je približno odreðivanje glacijalnih razdoblja odreðeno uglavnom na osnovu analiza izotopa O18 i O16 iz dubokomorskih sedimenata (iz ljuštura bentoskih foraminifera). Tragovi predglacijalnog krškog reljefa (oblikovani u toplijim razdobljima-interglacijalima i interstadijalima) variraju od potpuno destruiranih, do onih dobro očuvanih. No, i razdoblja glacijacija obilježava razvoj krških reljefnih oblika (D. Ford i P. Williams, 1994).
        Tragovi oledbe na Velebitu, iako su pobuðivali rasprave i interes znanstvenika već na početku XX stoljeća (H. Hranilović, 1901., A. Gavazzi, 1903. i R. Schubert, 1910.), ustanovljeni su tek u novije doba (L. Nikler, 1973., S. Belij, 1985., A. Bognar, i dr., 1992. i 1997.). Rezultati njihovih istraživanja odnose se isključivo na würmski glacijal. Pretpostavlja se da je riski glacijal bio većeg rasprostiranja nego würmski, no još uvijek zbog nedostatka tragova na prostoru Velebita, o njemu, kao i ostalim predwürmskim glacijacijama i njihovom utjecaju na oblikovanje reljefa teško je govoriti. Na osnovu analiza (izotop O18 i O16) ustanovljeno je da je klima interglacijala bila toplija, ili ista kao danas, a to je najvjerojatnije pogodovalo intenzivnom razvoju krških reljefnih oblika. Prema S. Božičeviću (1990.) nastanak speleothema imao je maksimalne uvjete u razdoblju integlacijala ris-würm, u interstadijalima würma pred 50 000 i 30 000 godina, i u holocenu. Toplija klima interglacijala ris-würm, kao i interstadijala sigurno je pogodovala razvoju i ostalih krških reljefnih oblika. Meðutim, oni su za vrijeme oledbe u znatnoj mjeri naknadnim utjecajem glacijalnih i periglacijalnh procesa preoblikovani (npr. ponikve i uvale) ili potpuno destruirani (npr. škrape i kamenice).  
        Meðu autorima koji su se bavili problemom würmskog glacijala većina ih smatra da je srednja temperatura bila niža od današnje za 100 C. Zahlaðenje je nastupilo postupno, a optimalni uvjeti su nastali prije (približno) 70 000 godina. U prvoj fazi klima je bila relativno svježa i vlažna, na kraju vrlo hladna i sušnija, a najjače zahlaðenje je bilo pred 25 000 - 18 000 godina. Iza toga je uslijedilo naglo zatopljenje, te u holocenu, uz manja odstupanja prevladavaju slične klimatske osobine. T. Šegota (1976.) pretpostavlja da je za najvećeg zahlaðenja temperatura bila niža za 10 - 120 C, J. Riðanović (1966.) za 100 C, J. Büdel (1960.) smatra da su temperature u srednjoj Europi bile niže za 150 C, a K. Kaiser (1960.) za 15 - 160 C. L. Gates (1976.) smatra da je temperatura bila niža za 10 - 120 C u zapadnoj, a 10 - 150 C u istočnoj Europi, dok se područje današnjeg priobalnog dijela Velebita u periodu zadnje oledbe na njegovoj karti nalazi izmeðu izoterme od 140 i 150 C u mjesecu srpnju. Proučavajući periglacijalne procese i oblike u Panonskoj nizini H. Poser (1947.) je izračunao prosječnu godišnju temperaturu od -20 C u Panonskoj nizini za vrijeme maksimalne würmske oledbe, a na osnovu toga je A.-M. Klein (1953.) izračunala srednje mjesečne i srednju godišnju temperaturu zraka za Zagreb. S obzirom na razliku temperature zraka u würmu (za razdoblje maksimalnog zahlaðenja) i današnje temperature zraka u Zagrebu (tab. 16. i sl. 23.) mogu se izračunati i temperature zraka na području Velebita. Na taj način dobivene srpanjske temperature podudaraju se sa izotermama na L. Gatesovoj karti. Tadašnja razina Jadranskog mora koja je bila niža za -96 m (T. Šegota, 1982.) i obalna linija koja je dosezala vanjski rub Kornata (u blizini otoka Mana) bila je udaljena od najbliže točke (na području Jasenica) 51 km, zasigurno se osjetila i u slabijem utjecaju mora na klimatske prilike, odnosno na jače izražene kontinentalne utjecaje i na JZ padini Velebita. Prosječna temperatura zraka tada je u 129 m visokom "Karlobagu" iznosila 2,20 C, a u 115 m visokom "Senju" 1.10 C. Izoterma od 00 C tada je bila na visini od približno 400 m (prema vertikalnom gradijentu Senj-Baške Oštarije). Prema B. Messerliju (1967.) srednja mjesečna temperatura zraka najtoplijeg mjeseca u nivou sniježne granice je 4.50 C, ali zbog specifičnih lokalnih uvjeta oborina, isparavanja i insolacije one mogu biti niže odnosno više za 1.3 - 1.40 C.  
        Prema T. Šegoti (1963.) pojačana atmosferska cirkulacija na početku glacijacije uzrokovala je izvjesno povećanje količine oborina, za najmanje 20%, a prevladavale su krute oborine. Ekspanzija ledenog pokrova nakon odreðenog vremena (najvjerojatnije oko sredine glacijacije) počinje se negativno odražavati na količinu oborina. Tada zbog izuzetno niskih temperatura dolazi do smanjenja isparavanja iz mora, te postupno počinje smanjivanje količine oborina, da bi minimum bio u razdoblju najjačeg zahlaðenja. Oborine su donosili uglavnom južni i zapadni vjetrovi, sve više prevladavaju krute oborline, a za maksimalnog zahlaðenja skoro u potpunosti prevladavaju (T. Šegota, 1963., T. Šegota i A. Filipčić, 1996.). Zbog blizine mora i pogodnih zračnih struja Velebit je primao relativno veliku količinu oborina. Ona je za vrijeme würmske oledbe na području Velebita prema karti Europe A.-M. Klein (1953.) bila je prosječno za 30% manja[5]1 od današnje (tab. 6. i sl. 13.). U takvim uvjetima područje Južnog Velebita iznad 1600 m (odnosno 1500 m današnje visine) primalo je preko 2000 mm oborina (Visočica 1716 m primala je 2018 mm, a uvala Bunovac u vršnom dijelu približno 2393 mm oborina). Podnožje Velebita u tadašnjoj dolini rijeke Zrmanje, koja je protjecala južnim rubom današnjeg Velebitskog kanala primalo je najmanje količine oborina (“Novigrad” 740 mm, “Senj” 858 mm, “Karlobag” 902 mm).
        Relativno velika količina oborina za vrijeme maksimalnog zahlaðenja würmskog glacijala, znatno niža temperatura zraka i znatno manje isparavanje pogodovali su opstanku ledenjaka u višim, a sniježnika u središnjim i nižim dijelovima Velebita. Meðutim, tome treba pridodati "dodatne oborine" izlučene iz magle i oblaka (a prevladavalo je inje) koje su zasigurno imale veliku važnost (iako je njihov prinos sigurno bio znatno manji od današnjih relativnih vrijednosti), kod prihrane ledenjaka i sniježnika. Navedeni razlozi takoðer su pogodovali i intenzivnom razvoju krških i fluviokrških reljefnih oblika na nižim i središnjim dijelovima padina. Jako mrazno trošenje klastičnih naslaga, na kontaktu s karbonatnim naslagama, kao i postojanje permafrosta, osobito je bilo izraženo pri oblikovanju suhih i slijepih dolina. Naime, zbog jače podložnosti mraznom trošenju klastičnih stijena, koji se javljaju u podini karbonatnih stijena, zbog narušene stabilnosti karbonatnih stijena došlo je do njihovog urušavanja.
        Dosadašnjim istraživanjima, osobito u novije vrijeme (L. Nikler, 1973., S. Belij, 1985., A. Bognar, i dr.1992. i 1997.) dokazano je postojanje oledbe na području Velebita. Oledba je bila razvijena u vršnim dijelovima Sjevernog, Srednjeg i Južnog Velebita, a pojedini ledenjaci spuštali su se do visine od 900 metara (Rujanska kosa). Jedan od osnovnih problema prilikom proučavanja tragova glacijacije na Velebitu je nedostatak klasičnih cirkova i valova. Njihovu ulogu preuzele su krške uvale i ponikve nastale prije pleistocena. Led se kretao iz viših u niže uvale i ponikve snizujući pregibe izmeðu njih. Znatno niže temperature zraka u razdoblju würmskog zahlaðenja, osim razvoju ledenjaka pogodovale su dominaciji periglacijalnih procesa koji su zasigurno bili dominantni pri oblikovanju reljefa na središnjim i nižim dijelovima Velebita.
        Temperature zraka koje su za kratkih ljeta, i u razdoblju najačeg zahlaðenja, u najvišim dijelovima Velebita prelazile granicu od 00 C, utjecale su na topljenje ledenjaka i sniježnika. Na taj način nastala sočnica, ponirući, korozijski je djelovala na karbonatnu podlogu. S obzirom da je najvjerojatnije karbonatna podloga, odnosno njene pukotine u tim kratkim ljetima bila zasićena vodom, a u vršnim dijelovima i zbog zaleðenosti tla, ona se slijevala prema dnima uvala i ponikava, gdje je zbog njenog korozijskog djelovanja došlo do nastanka ponora. Njihov razvoj bio je osobito intenzivan za vrijeme glacijalne recesije. Većina ovih ponora su sitasti ponori, dok jama Ledenica na dnu uvale Veliki Lom predstavlja najvjerojatnje jedan od otvorenih ponora. 
















3. ANALIZA KRŠKOG RELJEFA


3.1. OPćE MORFOLOŠKE OSOBINE VELEBITA 


3.1.1. HIPSOMETRIJA


        Velebit je, uz Biokovo gorsko područje s najizrazitijim denivelacijama terena u Republici Hrvatskoj (preko 1700 m). Upravo stoga, izdvojeno je 9  karakterističnih visinskih stupnjeva (ili katova), odnosno svakih 200 metara visinske razlike (sl. 24.). Velebit ima jasno izraženu dinarski pravac pružanja SZ-JI. Iz takvih odnosa slijedi i relativno pravilan zonalni raspored visinskih stupnjeva. Idući od obale Velebitskog kanala prema vršnom dijelu visinski pojasevi uglavnom se pravilno izmjenjuju s tim da svoju maksimalnu vrijednost dosežu izmeðu Visočice (1616 m) i Svetog  brda  (1751 m-na području Južnog Velebita), te izmeðu Šatorine (1624 m) i Snježnika (1605 m-na području Srednjeg i Sjevernog Velebita). Naprotiv, na SI padini, mada je zonalni raspored visinskih pojaseva takoðer evidentan uočava se njhova sve veća razlika u širini idući od Južnog prema Sjevernom Velebitu. Na području SI padine Južnog Velebita visinski pojasevi su zbog većih nagiba (često i preko 320) najuži, dok je njihov prijelaz na području Sjevernog Velebita znatno postupniji. Na JZ, primorskoj padini visinski katovi ukazuju na dva šira više ili manje zaravnjena nivoa. Niži, zapravo mlaði pediment, koji obuhvaća visinske stupnjeve od 0 - 200 i 200 - 400 m najširi je na područjima iznad Obrovca, Starigrada-Paklenice, Barić-drage, Cesarice i Jablanca. Drugi, viši zaravnjeni nivo nalazi se u visinskom stupnju od 600 - 800 m i 800 - 1000 m, a najizraženiji je na području V. i M. Paklenice i Poda (iznad Jablanca), a predstavljaju ga stariji pediment i zavala polja u kršu V. i M. Rujno. Najniži visinski kat na SI padini je od 400 - 600 m, a obuhvaća i dna zavala Ličkog i Gračačkog polja u kršu. Visinski stupnjevi (od 600 - 800, 800 - 1000 i 1000 - 1200 m) znatno se razlikuju po svojoj širini. Najširi su na području Sjevernog i Srednjeg Velebita gdje ukazuju na platoasta obilježja, dok je visinski kat od 600 - 800 metara na području Južnog Velebita najširi na području starijeg pedimenta izmeðu Sv. Roka i Gračaca. Najviši visinski katovi (iznad 1200 m) na području Južnog Velebita ukazuju na grebensku strukturu, meðutim ona nije definirana kontinuiranom linijom zbog česte izmjene vrhova uvala i većih ponikava, ali je pojasno linearno jasno definirana (posebno od Višerujna pa sve do Svetog brda). Suprotno tome, vršni dio Sjevernog i Srednjeg Velebita je vrlo rasčlanjen. Reljef ima mrežastu strukturu, obilježenu nizom vrhova, koji su oblikovani prvenstveno intenzivnom denudacijom (korozijskim, padinskim, glacijalnim i periglacijalnim procesima) vapnenačke osnove.








































3.1.2. ENERGIJA RELJEFA


        Karta energije reljefa (sl. 25.) potvrðuje dosadašnje konstatacije o orografskim osobinama Velebita. Kategorije iznimno visoke ( 4, 5 i 6 kategorija) rasčlanjenosti prvenstveno obilježavaju neotektonski najporemećenija područja. Nagli prijelazi iz nižih u više kategorije energije reljefa jasno se uočavaju na području strmaca SI padine, zatim na području strmaca u vršnom dijelu hrpta Južnog Velebita iznad dolina V. i M. Paklenice i zavale V. i M. Rujna, te na stranama rasjednim pokretima predisponiranih dolina Bakovačkog potoka, Lomske dulibe, Dabara, doline Suvaje i iznad Jadovnog, a takoðer i kod manjih uzdignutih blokova kao što je to na primjer blok Bojinca (1182 m). 
        Manje vrijednosti energije reljefa (odnosno područja relativne akumulacije) uočljive su na oba pedimenta (osobito na Si padini) i na području zavala polja u kršu (npr. Štirovača-Klepina duliba i Oštarijko polje), te mjestimično u vršnom dijelu masiva Sjevernog Velebita. To takoðer ukazuje na nepostojanje jedinstvenog grebena. Neotektonski pokreti su u znatnoj mjeri utjecali na razmrvljenost pedimenta, što je omogućilo intenzivno oblikovanje krškog reljefa. Utjecaj neotektonskih pokreta izraženiji je na starijem pedimentu, posebno na području Paklenice, dolini Bakovca i Suvaje. Mlaði pediment uglavnom je slabije poremećen, osobito iznad Jablanca, Barić-drage i području Jasenica. Niske vrijednosti energije reljefa karakteriziraju područja zavala polja u kršu.
















3.1.3. NAGIBI 
 
        U okviru istraživanog područja zastupljene su sve kategorije nagiba: 0 - 2, 2 - 5, 5 - 12, 12 - 32, 32 - 55 i više od 550 (sl. 26.). Prva (0 - 20) i druga (2 -50) kategorija nagiba izuzetno rijetko se pojavljuju i to najčešće u podnožju i nižim dijelovima SI padine (na dnu zavala Ličkog i Gračačkog polja u kršu i u dolinama tekućica), dok se na JZ padini prvenstveno karakteriziraju područje mlaðeg pedimenta (na visinama od 0 - 400 m) i plavina V. i M. Paklenice. Manje površine ovih kategorija karakteristične su i za dna zavala polja u kršu, uvala, većih dolina, kao i drugih udubljenja gdje dominira akumulacija materijala.
        Nagibi padina od 5 - 120  (treća kategorija) najrasprostranjeniji su na blaže nagnutim dijelovima SI padine na Sjevernom i Srednjem Velebitu, dijelovima nižeg (mlaðeg) i višeg (starijeg) pedimenta na JZ padini, kao i krajnjem, istočnom (nižem) dijelu Južnog Velebita. Takoðer se manje površine javljaju na rubnim dijelovima zavala polja u kršu, uvala i ponikava.
        Najčešći nagibi padina su oni četvrte kategorije (12 - 320). Dominiraju na području pregiba izmeðu dva pedimenta (na JZ padini) strmijim padinama  vršnog dijela hrpta, te na obalnim strmcima koji odvajaju niži pediment i Velebitski kanal. Nagibi ove kategorije karakteristični su i za strane ponikava, uvala, udolina okršenih dolina jaruga i polja u kršu. česta izmjena ove kategorije nagiba sa strmcima (32 - 55 i više od 550) i padinama manjeg nagiba u vršnim dijelovima Velebita nesumnjivo je dokaz o nepostojanju jedinstvenog grebena.
        Nagibi pete (32 - 550) i šeste (više od 550) kategorije prvenstveno su karakteristični za rasjedne strmce vršnog dijela hrpta Južnog Velebita (skupina vrhova Vaganski vrh-Sveto brdo) i doline Suvaje i Bakovačkog potoka. Za razliku od njih, strmci kanjona Velike i Male Paklenice, pretežito egzogenog porijekla pružaju se poprečno smjerom SI-JZ (na hrbat Južnog Velebita) što dokazuje njihov erozijski nastanak. Manje površine ovih kategorija nagiba karakteristične su za kukove (npr. Bojinac, Strogir i Dabri), bunaraste i kotlaste ponikve, te dijelove strana uvala (Veliki Lom).
        Pri oblikovanju krškog reljefa prve tri kategorije nagiba znatno su pogodnije. Naime, zbog manje mogućnosti površinskog otjecanja vode dolazi do njenog vertikalnog poniranja i daljeg korozijskog djelovanja u karbonatnoj podlozi. Takoðer, vode koje otječu sa padina većeg nagiba, prilikom nailaska na položitije dijelove velikim dijelom poniru kroz pukotine karbonatne podloge tako da su ti dijelovi najizloženiji korozijskom djelovanju. S obzirom da dijelove padina s manjim nagibom obilježava pojava uglavnom sitnijeg akumuliranog materijala, koji je vrlo često obrastao, to rezultira dugotrajnijim biokorozijskim djelovanjem na karbonatnu podlogu.




































3.2. MEÐUOVISNOST UTJECAJA I ZNAčENJE EGZOGEOMORFOLOŠKIH PROCESA U RAZVOJU KRŠKOG PROCESA I OBLIKOVANJU ODGOVARAJUćEG RELJEFA


3.2.1. UTJECAJ PADINSKIH PROCESA 


        Uz korozijski proces pri današnjem oblikovanju reljefnih formi na Velebitu svakako su najizrazitiji padinski (derazijski) destrukcijski procesi (osipanje, puženje, soliflukcija, urušavanje, spiranje i jaruženje). Takoðer, tijekom pleistocena, imali su uz glacijalno i periglacijalno modeliranje važnu ulogu u oblikovanju reljefa. Pored djelovanja leda (kriofrakcije i krioturbacije u vršnim dijelovima) i atmosferilija, veliku važnost imaju i pokreti fizičkom i kemijskom rastrožbom nastalog materijala pod utjecajem gravitacije niz padinu. Najizraženiji su na strmim padinama gdje je udio dolomita prevladavajući u sastavu stijenskih kompleksa, te na dijelovima izgraðenim od paleozojskih i trijaskih sitnozrnih klastita. Padinski procesi oblikuju odgovarajuće destrukcijske i akumulacijske oblike koji u znatnoj mjeri utječu i na izgled krških reljefnih oblika. To su točila (vezana za eskarpmane) i siparišni konusi, koluvijalni zastori, deluvijalni konusi, vododerine, jaruge i proluvijalne plavine, te kupe i gomile urušnog materijala (A. Bognar, 1995., A. Bognar i I. Blazek, 1986.).
        Urušavanje i osipanje u velikoj su mjeri uvjetovani termičkim razlikama izmeðu dana i noći. To osobito dolazi do izražaja zimi kad zbog čestih kolebanja temperature oko 00 Celzijevih dolazi do odmrzavanja i smrzavanja vode u pukotinama i zbog toga do jakog kriofrakcijskog razaranja. Osipanje i urušavanje najčešće je vezano uz eskarpmane koji su uglavnom tektonski i strukturno predisponirani. Uz eskarpmane su vezana brojna točila ispod kojih se formiraju siparišni konusi sastavljeni od manje-više sortiranog angularnog kršja. (A. Bognar i I. Blazek, 1986.). Izrazito lijepi primjeri točila i sipara oblikovani su na zapadnoj padini blokova Vlaškog grada (1375 m) i Jertovca (1241 m) iznad izvorišnog dijela Male Paklenice, te na sjevernoj padini V. Golića (1285 m). Koluvijalne kupe i zastori (fot. 1.), oblikovani su akumulacijama nesortiranog angularnog kršja. Koluvijalni zastori i sipari najbolje su razvijeni na strmoj JZ padini glavnog hrpta-masiva iznad Velike Paklenice i Velikog Rujna gdje se skoro kontinuirano protežu do Vrkića staze pa sve do Debelog brda (1632 m).
        Sitniji, često slojeviti fragmenti kršja izgraðuju deluvijalne konuse. Najčešće su nastali na nižim dijelovima podno koluvijalnih zastora pretaloživanjem koluvijalnog materijala. Osipani materijal, ponovno pretaložen atmosferilijama i sniježnicom u obliku deluvijalnih konusa često se javlja na stranama i dnu zavala polja u kršu, uvala i većih ponikava (osobito na starijem pedimetnu), te su stoga neke od njih agrarno iskorištene, a od fragmenata kršja izgraðene su gromače, a djelomično i suhozidi.
        Kameni blokovi raznih dimenzija (od nekoliko prostornih decimetara do nekoliko prostornih metara) oblikuju urušne kupe i gomile. Njihovi najizrazitiji primjeri nastali su u najužim dijelovima Velike i Male Paklenice (izuzetno su dobro izraženi podno Anića kuka), u kanjonima bujičnjaka što presijecaju JZ padinu i u podnožjima kukova (npr. Dabarski kukovi i Bojinac). Na području Hajdučkih i Rožanskih kukova ispunjavaju dna dubokih bunarastih, a djelomično i kotlastih ponikava.
        Uništavanje šumskog vegetacijskog pokrova (prvenstveno radi stvaranja pašnjačkih površina tijekom prošlosti) na JZ padini, te nedostatak njihovog zaštitnog utjecaja rezultirali su jakim spiranjem tankog pedološkog pokrova s karbonatne podloge i dominacijom golog krša. Spiranje je bilo tim jače što ovo područje karakteriziraju kratkotrajne oborine jakog intenziteta. Dio tla pretaložen je na dna uvala i ponikava, a danas predstavlja najvrijednije agrarne površine. 
        Kao posljedica znatno veće zastupljenosti nepropusnih i djelomično propusnih naslaga u graði SI padine, to je rezultiralo oblikovanjem brojnih jaruga i vododerina. No zbog hidrogeološke predispozicije one se često javljaju i na stranama zavala polja u kršu. Nastale su uglavnom na većim nagibima, na slabije propusnoj ili nepropusnoj podlozi, a često su tektonski predisponirane. Destrukcijom površinskog stijenskog kompleksa i pedološkog pokrova došlo je do ogoljavanja podloge tako da se na površini pojavljuje temeljna stijena, dok od snešenog materijala u podnožju padine bujičnjaci formiraju proluvijalne plavine. S obzirom da bujice svoje plavine često oblikuju na dnu uvala (npr. Konjsko i Ravni Dabar), ponikava ili zavala polja u kršu (npr, Štirovača-Klepina duliba) one ih postupno zatrpavaju. Jaruge, koje gotovo okomito presijecaju najniži dio JZ padine osobito se ističu posvojim dimenzijama. Dužina im doseže i preko 2 km, a svoje "izvorišne" dijelove imaju na visini od 200 do 300 m. Strane jaruga i njihova dna ispunjeni su osulinskim urušenim stijenskim blokovima i koluvijalnim materijalnom. Donji dijelovi jaruga ingresijom mora su potopljeni i danas predstavljaju morske drage i uvale, de facto, male zalive. U proluvijalnom materijalu radom morskih valova oblikovane su manje šljunčane plaže. Meðu njima posebno se ističe uvala Rudelinka na čijem je dnu (zbog gradnje trajektnog pristaništa) otkriven profil proluvijalnog materijala, čija debljina tu premašuje i 5 metara. Razvoju bujica i njihovoj destrukciji padina naročito pogoduju pljuskovi tijekom ljeta i naglo otapanje snijega (u proljeće i za vrijeme juga). Na SI padini njihovim daljnjim oblikovanjem pod utjecajem spiranja, osipanja i urušavanja smanjuju se nagibi strana jaruga pa one prelaze u nešto šire derazijske doline.
        Na dijelovima "uvale" Bunovca i Štirovca, Medačkog doca i zavale polja u kršu Štirovača-Klepina duliba, gdje u sastavu prevladavaju crveni gornjotrijaski pješčenjaci, spiranjem je došlo do oblikovanja brojnih vododerina. Oblikuju manje proluvijalne plavine koje zatrpavaju dna navedenih udubljenja. Takoðer, kao posljedica veće podložnosti spiranju tih naslaga u odnosu na one karbonatne, oblikovan je i niz sedala  (kao na primjer na području Vlaškog grada- 1385 m i Koma- fot. 2.). U nižim dijelovima jaruge su usječene u obliku žlijebova.
        Eskarpmani ili strmci su rasjednog, strukturnog i egzogenog porijekla. Strukturni eskarpmani najčešće su oblikovani uz ustrmljene slojeve, koji su osim toga doživjeli intenzivnu fizičku rastrožbu stijenskog materijala. Rasjedni strmci svojim razvojem vezani su za najvažnije rasjede: primjer za to su eskarpmani SI padine, zavale polja u kršu V. i M. Rujna i Oštarijskog polja, dolinske strane potoka Suvaje i Bakovca. Egzogeni strmci najbolje su izraženi na stranama kanjona V. i M. Paklenice, te Zrmanje (M. Saletto 1990. i 1992.).
        Zbog kombiniranog djelovanja mikrotektonskih pokreta i litoloških osobina naslaga, ispod eskarpmana su oblikovani sipari i koluvijalni zastori. To je najjače došlo do izražaja uz paraklaze koje su najčešće upravne na eskarpmane, gdje se odvija ili se odvijala tijekom glacijala intenzivna periglacijalna rastrožba vapnenca i dolomita (A. Bognar i I. Blazek, 1986.). Velike količine cementiranog padinskog materijala u dolinama V. i M. Paklenice i proluvijalne plavine u podnožju SI padine, uz mrazne, glacijalne i fluvioglacijalne plavine, jasno ukazuju na veliko značenje padinskih procesa tijekom pleistocena. 
        Na poprečnim profilima hrpta-masiva Velebita uočljiv je njegov stepeničast ocrt. To ukazuje na složenost njegove evolucije, koju karakterizira izmjena faza izdizanja s fazama relativnog endogenog mirovanja koje su pogodovale procesima denudacijskog zaravnavanja. Takvi odnosi uvjetovali su oblikovanje dva jasno izražena pregiba-pedimenta (A. Bognar, 1992. i 1994.) i to višeg (starijeg) i nižeg (mlaðeg- sl. 28.). Iako su pedimenti regionalno rasprostranjeni, karakterističan je njihov diskontinuiran razvoj. Zbog specifičnih uvjeta morfotektonske evolucije uočljiva je fragmentiranost, različit visinski položaj, te bitna razlika njihova rasprostranjenja na JZ i SI padini Velebita. Na JZ padini jasno su uočljiva oba (viši i niži) pregiba koji su odijeljeni izrazitim strmcem (nagiba 12 do 320, a mjestimično i većim), dok je na SI padini uočljiv samo jedan (stariji) pregib (A. Bognar, 1992. i 1994.).
        Stariji, viši pediment razvijen je na SI i JZ padini. Na JZ padini najbolje je izražen na području od Malog Libinja na JI dijelu, pa do Velikog Vaganca na Južnom Velebitu, a na području Poda na Sjevernom i Srednjem Velebitu. Zbog tektonske razdrobljenosti pediment se pojavljuje fragmentarno, a zbog diferenciranog izdizanja doseže visinu od 600 - 1000 m na Južnom, odnosno 700 - 900 m na Srednjem i Sjevernom Velebitu (A. Bognar, 1994.). Zbog intenzivnog izdizanja SI padine duž ličkog rasjeda, pregib, odnosno stariji pedimet se javlja na većim visinama. To se odrazilo i u asimetričnom poprečnom profilu Velebita: blaža JZ i strmija SI padina. Pediment se na SI padini javlja u obliku nekoliko većih fragmenata (A. Bognar, 1992. i 1994.) i to na području Bunjevca (1160 - 1400 m), SZ od Prezida (1000 - 1200 m) i iznad Ličkog čitluka (800 - 1400 m) na Južnom Velebitu. Disjunktivni pokreti duž manjih rasjeda rezultirali su asimetričnim iskošavanjem ili stepeničastim deformacijama pedimenta. To je osobito došlo do izražaja na fragmentu pedimenta SZ od Prezida gdje pojava eskarpmana ukazuje na rasjedne pomake (A. Bognar, 1992.). Naknadni tektonski pokreti, kojima je pediment diferencirano razlomljen, utjecao je na jaku mikrotektonsku razlomljenost stijenske mase što je pogodovalo pojačanom djelovanju korozijskih, padinskih i fluvijalnih procesa. Jaka disekcija inicijalnog nivoa pedimenta odrazila se na njegovu povećanu reljefnu energiju, oblikovanjem čitavog spleta uvala, ponikava, kukova i glavica. Najviši dijelovi glavica, ukoliko nisu naknadno tektonski poremećene,označavaju inicijalnu razinu pregiba, koji u poprečnom profilu pedimenta imaju jasan ocrt blage kosine nagiba 3 do 50 (A. Bognar, 1992.). Naknadno jakom disekcijom terena nagibi su povećani i uglavnom se kreću izmeðu 5 i 120. Kontakt pedimenta s višom, strmijom (12 - 320) padinom vršnog dijela Velebita u pravilu je obilježen postojanjem niza uvala i ponikava, kao posljedice naknadnog krškog procesa. Veći nagibi padina pogodovali su bržem površinskom otjecanju vode koja je, naišavši na blaži, razlomljeni teren, počela ponirati, istovremeno ga korozijskim procesom preoblikujući. Krajnji efekt toga je inverzija (nasuprotnost) nagiba najvišeg dijela pedimenta. Na SI padini osobito se ističu područja "uvala" Bunovca, Vagnja i Štirovca, a na JZ padini stariji pediment predstavlja danas cijeli niz uvala i ponikava (npr. kao što su Brizovac, Ledenik, Sušanj i Konjsko na Srednjem Velebitu). V. Rogić (1958.) i S. Belij (1985.) manje polje u kršu V. i M. Rujno takoðer ubrajaju u sastavni dio gornjeg pregiba. Meðutim, ono je oblikovano pod utjecajem vertikalnih pokreta divergentnog karaktera duž Rujanskog i Pakleničkog rasjeda (A. Bognar, 1992).
        Mlaði, niži pediment razvijen je samo na JZ padini. Prostorno je kontinuiraniji nego viši što je naročito došlo do izražaja na području iznad Jablanca i iznad Barić drage gdje se javlja u obliku manjih fragmenata. U poprečnom profilu ima stepeničast ocrt što se ogledava u visinskim razlikama meðu pojedinim dijelovima. Najveći dio mu se nalazi na visini od 200 do 300 m. Najniži dijelovi su na području Starigrada-Paklenice i Selina (0 - 40 m) i Lukova Šugarja (0 - 50 m), dok pojedini fragmenti iznad Lukova Šugarja i Devčić drage dosežu maksimalnu visinu i do 400 m (A. Bognar, 1992.). Na području Starigrada-Paklenice i Selina pediment je djelomično prekriven plavinama V. i M. Paklenice. Budući da je razvijen u dva pojasa, strmci koji odvajaju pojedine dijelove pružaju se pravocrtno i imaju izuzetno velike nagibe (do 320 i više), te ukazuju na rasjednu deformiranost pedimenta. Kontakt pedimenta prema strmoj padini (od 12 do 320 i više) koja ga odvaja od višeg pregiba nema pravocrtno obilježje (izmjena izbačenih i uvučenih dijelova) već pod utjecajem lokalnih litoloških i strukturnih razlika stijenskog kompleksa ima sve karakteristike meðusobnog paralelnog odstupanja padinske fasade. Prema moru ga odjeljuje rasjedni strmac, što ukazuje da su pojedini dijelovi spušteni ispod današnje razine mora. Isto kao na višem pedimentu blaga kosina s nagibom od 2 do 50 destruirana je, ali u znatno manjoj mjeri. Oblikovanjem većih ponikava i uvala, te glavica, povećana je energija reljefa, a nagibi druge (2 - 50) i treće (5 - 120) kategorije imaju skoro podjednako rasprostiranje.
        U pogledu objašnjenja nastanka predgorskih stepenica-pedimenata postoje različita objašnjenja: A. Grund (1914.) drži da su nastale fluviodenudacijskim procesom, J. Cvijić (1924. i 1926.) najčešće je korelirao s abrazijskim djelovanjem paleojezera, dok J. Roglić (1957.) i V. Rogić (1958.) smatraju da se radi o rubnoj koroziji. Novija istraživanja vezana za potrebe geomorfološke karte Republike Hrvatske (1:500 000 i 1:100 000) dokazala su da su dosad smatrane rubne korozijske zaravni u biti predgorske stepenice (A. Bognar, 1987., 1992., 1994. i 1995., A. Bognar i I. Blazek, 1985.). Nastale su meðusobnim paralelnim odstupanjem planinskih i brdskih planinskih fasada, djelovanjem padinskih procesa. Usporedo s destrukcijom padina odvija se i fluvijalni transport nastalog korelativnog materijala. Prema L. Kingu (1962.) za nastanak pedimenata najpogodnija je polupustinjska i pustinjska klima, gdje se zbog nedostatka vegetacijskog pokrova najviše ističu procesi arealne destrukcije. Prema rezultatima novijih istaživanja, (A. Bognar, 1980., 1992. i 1994., A. Bognar i V. Klein,1976.) potrebne pretpostavke za oblikovanje pedimenata osigurane su i u uvjetima suho-hladnih klima, pa se i periglacijalni procesi mogu smatrati značajnim činiteljima u oblikovanju pedimenata.
        U oblikovanju mlaðeg pedimenta na JZ padini odlučujuću ulogu imali su padinski i korozijski procesi arealnog obilježja (A. Bognar, 1992. i 1994.). To potvrðuje angularno i subangularno kršje i valutice koji sudjeluju u sastavu pretaloženih iz Jelar naslaga i korelativi padinskog materijala (na groblju kod Muškovaca) kvartarne starosti (A. Bognar 1992.). Uz padinske procese, veliki utjecaj za paralelno unazadno pomicanje JZ padine imali su i korozijski procesi. Oblikovanje škrapa na padinama za vrijeme suho-toplih klimatskih razdoblja pliocena zasigurno je bilo dominantno na nižim dijelovima JZ padine. Intenzivan razvoj škrapa i njihov relativno brz prelazak u fazu grohota uvjetovalo je da se nastalo kršje padinskim procesima brzo transportira niz padinu. To je omogućilo novi ciklus razvoja škrapa i dovelo do brzog unazadnog pomicanja padine, što i jest osnovni preduvjet oblikovanja pedimenta (A. Bognar, 1992. i 1994.).
        Pedimentacija Velebita tijekom pliocena i kvartara bila je vezana za kontinuirano djelovanje padinskih i korozijskih procesa. U razdobljima suho-hladnih klima tijekom pleistocena, uz padinske procese veliku destrukcijsku važnost imali su periglacijalni (kriofrakcija i nivalno spiranje) procesi.
        Nedostajanje pedimenta i Jelar naslaga (izmeðu Gospića i Gračaca) na SI padini ukazuje da su radijalni pokreti uz Lički rasjed tijekom pleistocena i holocena uvjetovali njihovo tonjenje i prekrivanje aluvijalnim naslagama rijeke Like i njenih pritoka (A. Bognar, 1992. i 1994.).


















3.2.2. UTJECAJ FLUVIJALNO-DENUDACIJSKIH PROCESA


        Prevlast vapnenačkog stijenskog kompleksa u graði hrpta-masiva Velebita, i njihova vodopropusnost uvjetovana tektonskom razmrvljenošću, uzrokom je da se većina atmosferskih voda i otopljene sniježnice brzo gubi u podzemlju. Cirkulacija vode pretežito se odvija brojnim pukotinskim sustavima, dok su površinske tekućice rijetke. Pojava izvora i tekućica vezana je za kontakt propusnih i djelomično nepropusnih sa nepropusnim i djelomično propusnim stijenskim kompeksima.
        Na kontaktu zavala Ličkog i Gračačkog polja u kršu sa SI padinom Velebita nalazi se niz vrela i izvora. Njihov nastanak predisponiran je kontaktom propusnih sa nepropusnim (u većoj mjeri) i djelomično propusnim (u manjoj mjeri) stijenama. Tu brojni izvori i vrela formiraju tekućice koje otječu prema rijekama u zavali polja u kršu. Doline ovih potoka, uz izuzetke (Suvaja, Bakovački potok, Tisovac, Otešica) rijetko su duže od 1 km. Izvorišni dijelovi i doline ovih potoka nalaze se u nepropusnim i djelomično propusnim stijenskim kompleksima i nemaju veće značenje pri oblikovanju krškog reljefa. Doline Bakovačkog potoka i Suvaje usjekle su se duboko u SI padinu Velebita. Dolina Bakovačkog potoka ujedno predstavlja granicu izmeðu Sjevernog i Srednjeg Velebita, a dolina potoka Suvaje Srednjeg i Južnog Velebita. Doline ovih potoka tektonski su predisponirane Bakovačkim, odnosno Brušanskim rasjedom. Tekućice SI padine imaju izrazito bujični karakter, s apsolutno ekstremnim kolebanjem protjecaja. To najbolje pokazuje odnos najnižeg, srednjeg i najvišeg protjecaja rijeke Like (koja i sama izvire podno Velebita), a koji je izražen omjerom 1 : 130 : 4000, na vodomjernoj postaji Krušćica (J. Riðanović, 1975.). Maksimalni protoci su u hladnijoj polovici godine, osobito u vrijeme topljenja snijega i za izrazito jakih oborina. 
        Pojava manjih partija nepropusnih i djelomično propusnih naslaga na području zavala polja u kršu i nekim manjim udubljenjima (npr. Bunovac) uvjetovala je pojavu izvora manje izdašnosti, koji vodom prihranjuju kraće potoke (rijetko duže od 1 km). Ove izvore, pa tako i njihove potoke obilježava izrazito kolebanje kapaciteta, odnosno proticaja. Tijekom ljeta znatan broj ih presuši. One otječu prema nižim dijelovima gdje su nailaskom na vodopropusne  karbonatne naslage oblikovale ponore. S obzirom da su dna udolina ispunjena i naknadno zaravnjena akumuliranim glacijalnim, fluvioglacijalnim, padinskim i fluvijalnim materijalom, tekućice su u njima usjekle svoja korita i do dubine od jednog metra. Vrlo često ih karakterizira pojava meandara, što ukazuje da se tu radi o mehanizmu voda srednjeg toka.
        Za vrijeme pleistocena, Ribnički ledenjak prihranjivao je sočnicom potok Kozjaču (fot. 4.). Vode ovog potoka imale su izuzetno veliku erozijsku i transportnu moć, te su destruirale znatan dio glacijalnog materijala čeone morene Rujanske kose oblikujući na području zavale polja u kršu M. Rujna glaciofluvijalnu, a u nižem dijelu i Zavrati fluvioglacijalnu plavinu. U dolini ovog potoka mogu se utvrditi dvije faze usijecanja. Starija, kada je taložen krupniji materijal, i mlaða, obilježena taloženjem sitnijeg materijala. Za mlaðu fazu karakteristično je usijecanje korita u vlastitom materijalu i oblikovanje terase. Na izlasku, pregibu koji odjeljuje M. Rujno i Zavratu, vode Kozjače oblikovale su usku, kanjonsku dolinu (duboku oko 30, široku oko 10, a dugu oko 200 m). Nizvodno od Zavrate dolina Kozjače ima osobine uske, asimetrične, doline s niskim dolinskim stranama, koja na visini od 220 m.n.m. ponovo poprima kanjonski oblik (dužine 1 km). Neposredno prije ulijevanja u more Kozjača oblikuje plavinu od fluvioglacijalnog, fluvijalnog i proluvijalnog materijala. S obzirom da je korito Kozjače danas (izuzev u rijetkim prilikama, i to na nižem dijelu) suho, najvjerojatnije je tijekom pleistocena oblikovala znatno veću plavinu, no ona je usljed postpleistocenske ingresije mora potopljena.
        Doline potoka Velike i Male Paklenice sa pritokama, predstavljaju najznačajnije fluviodenudacijske reljefne oblike na području Velebita. Nepropusni klastiti perma i donjeg trijasa u jezgri (sekundarne) antiklinale V. i M. Paklenice, kao i njihova funkcija djelomične barijere bili su osnovni preduvjet za njihovo oblikovanje (B. Biondić, 1981. i  A. Pavičić, 1995.).
        Dolina potoka V. Paklenice duga je 12 km, a uključujući i plavinu kod Starigrada-Paklenice 14 km. S obzirom na njene morfološke osobine može se razlikovati nekoliko dijelova. U izvorišnom dijelu doline V. Paklenice i u dolini njene pritoke Brezimenjače do izražaja dolazi dinarski pravac pružanja osnovnih reljefnih jedinica, SZ-JI. Od sastavka dviju dolina kod planinarskog doma (470 m), pa sve do Anića kuka (714 m), dolina V. Paklenice skreće gotovo pod pravim kutom u smijer SSZ-JJI da bi nakon toga, sve do Marasovića gdje prestaje njezin dolinski karakter, općenito slijedila pravac SI-JZ (A. Bognar, 1995.).
        Od svog izvorišnog dijela do sutoka s Brezimenjačom, dolina ima asimetričan profil V oblika. Lijevu dolinsku stranu čine padine manjeg hrpta Klimente i Crnog vrha (1115 m), čiji nagibi su najvećim dijelom u petoj (32 - 550) i četvrtoj (12 - 320) kategoriji. Niži dijelovi SI dolinske strane uglavnom su oblikovani u glaciofluvijalnim i siparišnim brečama, a prevladavaju nagibi treće (5 - 120) kategorije. Prema višim dijelovima nagib se povećava (četvrta i peta kategorija) da bi na kraju dolinska strana prešla u izraziti strukturno-denudacijski eskarpman (M. Kekuš i J. Pavelić, 1987.). U tom je dijelu dolina V. Paklenice, kao linearna, fluviodenudacijska, reljefna jedinica, složene prirode. Ima sve osobine uske asimetrične linearno izdužene doline. Odlučujući utjecaj na njezino oblikovanje imali su tektonska struktura  prostora i litološki sastav (A. Bognar, 1995.). Impermeabilna litološka osnova trijasko-permskih naslaga (pješčenjaci, škriljavci i dolomiti) nesumnjivo je pri tome imala veoma veliku važnost, no, ne smije se zanemariti činjenica da je sekundarno oblikovanje natražne antiklinale na tom području, kao izraz djelomične kompenzacije tendencije prebacivanja osnovne antiklinalne strukture Velebita na JZ pod utjecajem starog trijaskog grebena Klimenta-V. Golić (L.Nikler i dr., 1965.), strukturno takoðer bitno utjecalo na usmjeravanje fluviodenudacijskih procesa i morfografske značajke izvorišnog dijela doline. Oblikovanje, dijelom okršene doline povremenog toka Brezimenjače može se isto tako dovesti u vezu s dosad navedenim (A. Bognar, 1995.).    
        Na nadmorskoj visini od 450 m, točnije od sutoka s pritokom Brezimenjačom, dolina V. Paklenice naglo mijenja svoj pravac pružanja iz SZ-JI u SSZ-JJI, okomito presijecajući JZ padinu. Ovaj dio doline obilježava složenija reljefna struktura. Na dužini od 750 m ona tu ima kanjonska obilježja, a dubina kanjona je do 100 m. Za razliku od izvorišnog dijela doline, oblikovanog u nepropusnim i djelomično propusnim permskim i  donjotrijaskim stijenama, uzvodno od sutoka s Brezimenjačom dolina je oblikovana u djelomično nepropusnim i propusnim stijenama. Tu počinje poniranje voda potoka V. Paklenice. Na slijedeća tri kilometra, nizvodno prema Anića luci, dolina opet poprima sve osobine uske asimetrične doline izrazitog V profila. Litološke osobine i mikrotektonska razlomljenost  područja bitno su utjecali na osobine modeliranja toga dijela doline V. Paklenice. Ovaj dio obilježava pojava brojnih kukova, škrapara, grohota, eskarpmana, polulećina i potkapina. Padinski procesi imaju danas, zbog velikih nagiba, bez obzira na prevladavajući karbonatni petrografski sastav, odlučujuću ulogu u morfološkom oblikovanju prostora (spiranje, osipanje i urušavanje). Najvjerojatnije da su tijekom hladnijih razdoblja pleistocena takvi morfogenetski odnosi bili jače izraženi (A. Bognar, 1995.). Njena simetričnost na kraćim dijelovima može se objasniti homogenim petrografskim sastavom karbonatne osnove (A. Bognar i I. Blazek, 1986.). 
        Urušeni stijenski blokovi ispod Anića kuka zagradili su ulaz u kanjon. Uzrok je to uzvodnom sporijem otjecanju vode i oblikovanju naplavne ravni u Anića luci. Širina naplavne ravni doseže i do 100 m, a duga je (uzvodno od kanjona) 1 km. U njenom sastavu prevladavaju šljunci, silt i siltovi pijesci (A. Bognar i I. Blazek, 1986.). Nizvodno od Anića kuka (714 m) u  dužini od 600 m, dolina V. Paklenice ima izrazito kanjonske karakteristike. Širina kanjona iznosi svega nekoliko desetaka metara, dok je dubok i do 400 m. Kanjon je obilježen eskarpmanima egzogenog tipa. Urušeni blokovi koji su zagradili kanjon uvjetovali su pojavu niza brzaka i manjih slapova. Cementirane breče siparišnog i blokovi urušnog porijekla, 50 - 80 m visoko iznad dna kanjona ukazuju na izuzetno jak utjecaj padinskih procesa tijekom pelistocena (A. Bognar i I. Blazek,1986.), i zatrpavanje kanjona u to vrijeme. 
        Od kanjona, pa sve do zaseoka Marasovići dolina ponovo poprima uzak, asimetričan izgled V profila. U višim dijelovima obilježena je egzogenim eskarpmanom, a u nižem dijelu blažom dolinskom stranom koja je većim dijelom oblikovana u deluvijalnom, koluvijalnom (sipari) i glaciofluvijalnom materijalu. U završnom dijelu svog toka V. Paklenica je oblikovala plavinu. Konusnog je oblika, a duga je 2,5 km. Širina joj doseže i do 2 km. Započinje već 200 m prije zaselka Marasovići, gdje se dolina postupno širi. U otvorenim profilima plavine uočavaju se bitne razlike. Smjene suhljih i vlažnijih razdoblja u prošlosti uvjetovale su akumulaciju slojeva sitnijeg  i  krupnijeg  nanosa. Uočeni su i blokovi veličine i do  0,5  m taloženi za izrazito jakih bujičnih voda. Najpovoljniji uvjeti za oblikovanje ove plavine postojali su u razdoblju pleistocena. U prvoj polovici zahlaðenja veće količine oborina, a poslije snijeg i led (a uz to i znatno manje isparavanje) koji su se topili u višim dijelovima Velebita omogućili su stalno prihranjivanje V. Paklenice i njenih pritoka velikim količinama vode. 
         Vode V. Paklenice svojom su lateralnom erozijom i korozivnim djelovanjem oblikovale brojne polupećine i potkapine. S obzirom da su one danas vrlo često nekoliko metara (pa i par desetaka metara) iznad dna korita to ukazuje da je razdoblje njihovog oblikovanja bilo najvjerojatnije tijekom zadnje oledbe. Osobito su impresivne potkapine u kanjonskom dijelu potoka V. Paklenice. Njihova zaobljenost (koja je izrazitija u donjem dijelu) ukazuje da su to ostaci vrtložnih lonaca. Meðutim česte su i polupećine nastale u mlaðim fluvioglacijalnim naslagama.
        Brezimenjača i Suha draga predstavljaju jedine pritoke V. Paklenice. Duge su oko tri kilometra, a doline su im uske, asimetrične, izrazitog V profila. Pružaju se u smjeru SZ-JI. Izvorišni dio Brezimenjače je u nepropusnim permskim naslagama podno Stražbenice na visini od 1000 m, dok je izvorište Suhe drage u djelomično propusnim donjotrijaskim naslagama podno V. Golića (1286 m). Na njihovom sutoku s V. Paklenicom, korita su im viša za 1 m u odnosu na dno korita V. Paklenice, što predstavlja primjer neusuglašenog uzdužnog profila korita pritoka (M. Kekuš i J. Pavelić, 1987.).
        Izvorišni dio doline povremenog toka Male Paklenice takoðer se nalazi u nepropusnim i djelomično propusnim naslagama perma i trijasa (fot. 67.). Izvor toka nalazi se na visini od 900 m i to podno Vlaškog grada (1375 m). Dužina doline M. Paklenice je 12.5  km. U izvorišnom dijelu toka dolina M. Paklenice pruža se pravcem ISI-ZJZ, da bi već nakon 1 km skrenula u pravcu SSI-JJZ (3.5 km dužine). Na udaljenosti od 3 km od izvora, nailaskom na djelomično nepropusnu i propusnu karbonatnu podlogu, vode M. Paklenice postupno poniru (fot. 68.). Kod Lekinih njiva dolina mijenja pravac otjecanja u smjer SZ-JI (u dužiniod 2 km) do ušća s Orljačom, gdje polagano skreće u pravac SI-JZ. U prvih 8 km tako je M. Paklenica oblikovala usku asimetričnu dolinu izrazito V poprečnog profila. Nizvodnije dolina poprima kanjonska obilježja. Na dijelu toka od devetog do desetog kilometra kanjon je širok svega nekoliko desetaka metara, a mjestimično je i uži od 10 m, dok mu dubina doseže i do 300 m. Dno kanjona je zasuto brojnim urušenim blokovima preko kojih se voda prelijeva brojnim brzacima i manjim slapovima. Na ovom dijelu dolina je oblikovana utjecajem mlaðeg tektonskog izdizanja, što je (identično kao i kod V. Paklenice) bitno utjecalo na usijecanje i stvaranje kanjona (M. Saletto, 1990.). Napuštajući kanjon, vodotok je oblikovao nešto širu asimetričnu dolinu izrazitog V profila. Dolina se postupno proširuje da bi pri ušću potok M. Paklenice oblikovao plavinu, sličnih dimenzija kao i tok V. Paklenice. Plavina je konusnog oblika, duga 1.8 km, širine do 2 km. Započinje već prije naselja Seline, gdje se dolina postupno širi. U otvorenim profilima plavine takoðer se (kao i kod V. Paklenice) uočavaju bitne razlike. Smjene sušnijih i vlažnijih razdoblja u prošlosti uvjetovale su akumulaciju slojeva sitnijeg i krupnijeg nanosa. Najpovoljniji uvjeti za oblikovanje plavine postojali su zbog povećanih količina vode u razdoblju pleistocena.
          Orljača predstavlja jedinu pritoku M. Paklenice. Izvire podno istočne strane  Vlaškog grada. Lučnog je ocrta uzdužnog profila. Duga je 3.5 km. Izuzev krajnjeg dijela prije samog ušća koji ima kanjonski karakter, na ostalom dijelu dolina Orljače je uska i asimetrična, izrazitog V oblika.
        Za uzdužne profile V. i M. Paklenice i njihovih pritoka karakterističan je neusuglašeni uzdužni profil. Najvećim dijelom korita su usječena u stjenovitu podlogu i uža su od 10 m. česte izmjene u litološkom sastavu (diferencirana erozija) i osulinski blokovi koji dosežu veličinu i od nekoliko m (stvaranje upora) utjecali su na oblikovanje slapova, brzaka i pojavu evorzijskih lonaca što je osobito došlo do izražaja u kanjonskim dijelovima V. i M. Paklenice. Stvaranje upora osulinskim blokovima na ulazu u kanjon V. Paklenice iz Anića luke pogodovalo je i oblikovanju dolinske ravni (duge 1 km, široke i do 100 m) i sedimentaciju nanosa. Korito je ovdje široko i do 14 m, oblikovani su sprudovi i ade, što ukazuje da se na ovom dijelu toka radi o  mehanizmu voda donjeg toka. Zbog upora osulinskih blokova i stijenskih izdanaka i na više drugih mjesta takoðer se mogu primjetiti začeci oblikovanja dolinskih ravni uz korito V. i  M. Paklenice. Na području plavina tokovi V. i M. Paklenice imaju sve osobine mehanizma voda donjeg toka. Tako se ovdje mogu uočiti i terase nastale usijecanjem u materijalu od kojeg su izgraðene plavine.
        Tekućice V. i M. Paklenice i njihovih pritoka imaju osobine bujičnih povremenih tekućica. Stalne tekućice predstavljaju samo V. i M. Paklenica (približno do 500 m n. m.) i to na dijelovima gdje su im korita usječena u vodonepropusne (klastit i dolomiti) permske i donjotrijaske naslage. Najveći su im protoci u hladnoj polovici godine, osobito u vrijeme topljenja snijega i za izrazito velikih oborina kad se ulijevaju u more. Njihov nastanak posljedica je povremene povećane vlažnosti područja, što je uvjetovalo usijecanje toka i oblikovanje terasa.
        Na obraðenom području Velebita rijeka Zrmanja predstavlja najznačajniju površinsku tekućicu. Nastala je na kontaktu nižeg pedimenta JI padine Velebita i pobrða Bukovice, na jasno izraženom petrografskom i najčešće rasjednom kontaktu. Zahvaljujući velikim količinama vode koje rijeka  Zrmanja dobiva od pritoke Krupe i izvora na desnoj strani u Muškovcima, ona je uspjela oblikovati dolinu u karbonatnoj podlozi. Od ukupnog protoka izmjerenog kod Janković Buka, vode pritoke Krupe i izvora na području Muškovaca daju čak 74 % vode rijeke. Od te količine 41 % čine vode tekućica koje poniru (Ričica, Obsenica, Otuča, Krušnica i Holjevac) u zavali Ličkog i Gračačkog polja, te podzemno dotiču, a 33 % su vode prikupljene u planinskom području izmeðu ponora (u Lici) i vrela na desnoj strani rijeke  Zrmanje (B. Biondić, 1981.).
        Na kontaktu Južnog Velebita s pobrðem Bukovice rijeka Zrmanja ima generalni pravac otjecanja smjerom JI-SZ, da bi kod Pariževačke glave (151 m) lučno skrenula prema jugu i ulila se u Novigradsko more. Njena dolina je složena. Karakterizira ju izmjena kanjonskih suženja i kotlinskih proširenja. Bilišanska (isto kao i uzvodna Žegarska) kotlina nastala je radijalnim pokretima tijekom pliocena uz istodobno proširivanje korozijskim procesima. Za vrijeme lakustrijske faze pliocena i u pleistocenu dolazi do taloženja glinovitih lapora, a dno se spušta i do 100 m (F. Fritz, 1977.). Najvjerojatnije je da je izvorni materijal za njihov nastanak potječe od Promina naslaga Bukovice u čijem sastavu, osim vapnenaca, sudjeluju i lapori i laporoviti vapnenci, koji su fluvijalnim transportom, sufozijskim procesima i spiranjem nanešeni u udubljenja te naknadno prekriveni aluvijalnim naslagama Zrmanje i deluvijem (F. Fritz, S.  Bahun i  A.  Pavičić,1978.).
        Nizvodno od Bilišanske kotline pa do zaselka Maričići dolina rijeke Zrmanje ima uski, asimetrični oblik V izreza. Dolinske strane su joj mjestimično više i od 100 m. Od zaselka Maričići pa do ušća u more dolina poprima kanjonske osobine. Brojna laktasta skretanja toka na ovom dijelu tektonski su predisponirana (F. Fritz, 1977. i E. Prelogović, 1995.). Malen nagib i sporo otjecanje utjecali su na akumulirane fluvijalnih nanosa u obliku fragmenata naplavne ravni, sprudova i ada. To ukazuje da na ovom dijelu toka danas prevladava mehanizam voda donjeg toka. Fragmenti naplavne ravni koji imaju veću površinu u pravilu su agrarno iskorišteni. Na dijelu nizvodno od Jankovića buka, uslijed izuzetno malog nagiba korita, povišen je salinitet vode što ukazuje na utjecaj mora (B. Biondić, 1981.). Veliki značaj za oblikovanje dolinskih strana rijeke Zrmanje imali su i padinski procesi. Na brojnim mjestima javljaju se sipari i koluvijalni zastori kao posljedica mehaničkog trošenja stijenskog kompleksa dolinskih strana rijeke Zrmanje.
        Tijekom pleistocena rijeka Zrmanja protjecala je Velebitskim kanalom, da bi izmeðu Paga i Raba laktasto skrenula, tekući uz Cres, Lošinj i Premudu prema rijeci Po (S. Belij, 1985.). Potoci V. i M. Paklenice tada su direktno utjecali u rijeku Zrmanju. Tek postpleistocenskom ingresijom dolina rijeke Zrmanje je poplavljena.
        Pojava nepropusnih naslaga gornjeg trijasa (sitozrni klastiti) u udolinama pregiba na SI padini (npr. Bunovcu, zavali polja u kršu Štirovača-Klepina duliba i Oštarijskom polju) pogodovala je nastanku manjih (dužine rijetko veće od 1 km) stalnih i povremenih tekućica. 
        Bojanjem vode na ponorima Ričice, Obsenice, Holjevca, Otuče i Kruščice (S. Turner, 1955., 1959. i 1960., B. Biondić, 1981. i A. Pavičić, 1995.) ustanovljeno je da se vode ovih rijeka pojavljuju na priobalnim vrelima u Modrić uvali i vrulji Tanka punta te u vrelima na desnoj strani rijeke Zrmanje.


3.2.3. UTJECAJ GLACIJALNIH PROCESA


        Tijekom zadnje oledbe u vršnim dijelovima Velebita došlo je do oblikovanja ledenjaka ( L. Nikler, 1973., S. Belij, 1985., A. Bognar i dr. 1992., i 1997.). Utjecaj oledbe ogleda se prvenstveno destrukcijski na oblikovanje krških reljefnih oblika. Na području Velebita nije došlo do oblikovanja klasičnih cirkova i valova, već su njihovu ulogu imale krške uvale i ponikve, oblikovane prije pleistocena, a koje su zasigurno utjecale na zadržavanje i nagomilavanje snijega. Ponikve i uvale imale su dakle funkciju "izvorišnih područja oblikovanja leda". Do sada su utvrðeni tragovi oledbe na području vršnih dijelova Južnog, Srednjeg i Sjevernog Velebita. Na Južnom Velebitu, led se akumulirao u ponikvama i uvalama vršnog dijela izmeðu uvale Dušice na istoku do uvale Janjčarica na sjeverozapadu (S. Belij, 1985.). Najveći ledenjak oblikovao se je prema S. Beliju (1985.) na području Struga (fot. 3.) od kuda se kretao u tri pravca prema nižim dijelovima. Najduži krak ledenjaka kretao se kroz uvalu Javornik i Ribnička vrata do zavale polja u kršu V. i M. Rujna (fot. 4.). Na području Srednjeg Velebita manji ledenjaci nastali su u ponikvama i uvalama SI i JZ od zavale polja u kršu Štirovača-Klepina duliba (A. Bognar i dr., 1997.). Na Sjevernom Velebitu ledenjaci su se oblikovali u području Jezera, uvala Lubenovac i V. Lom, kao i u ponikvama Hajdučkih i Rožanskih kukova (A. Bognar i dr., 1992.). Led, koji je nastao u ponikvama i uvalama kretao se prema nižim dijelovima SI i JZ padine. Na svom putu prema nižim dijelovima ledena masa je nailazila na zapreke, odnosno najniže rubne dijelove ponikava i uvala, koje je kao i bočne strane ponikava i uvala postupno egzarirala i zaobljavala oblikujući tako mutonirane stijene ili komčiće. Ribnička vrata i prijevoj Buljma zapravo predstavljaju mutonirane stijene ili komčiće (S. Belij 1985. i H. Malinar, 1995.) Led je svojim egzarazijskim djelovanjem uništavao naslijeðene krške reljefne oblike (osobito škrape). Gomilajući se, ledena masa je dubinski i bočno produbljavala svoje cirkove-bivše ponikve ili uvale. Primjeri toga su ponikve na Južnom Velebitu (oko Vaganskog vrha i Svetog brda- fot. 31.), Srednjem Velebitu (oko Šatorine) i Sjevernom Velebitu (ponikve u Hadučkim i Rožanskim kukovima). Prosječna granica oledbe prema A. Bognaru i dr. (1992. i 1997.) bila je 1300 - 1350 m (na Srednjem i Sjevernom Velebitu, a prema S. Beliju (1985.) 1200 m na Južnom Velebitu. Meðutim, zbog reljefnih predispozicija (inverzija) mjestimično je granica bila i niža, kao npr. na Rujnu (oko 920 m). Rujanska kosa, duga oko 1.5 km, a visoka 120 m (najniži dio nalazi se na visini od 830 m, a najviši na 950 m) predstavlja najizrazitiji primjer čeone morene na području Velebita. Ona je nekad jedinstvenu zavalu Rujanskog polja u kršu pregradila u dva dijela, manji zapadni i veći istočni. Dno polja, koje se blago spušta od istoka prema zapadu uvjetovalo je skretanje ledenjaka na zapad, što je rezultiralo morfološkim iskošavanjem morene. Vode sočnice podledenjačkih potoka, transportirale su dalje glacijalni materijal,  te ga akumulurale u nižim, ravnijim dijelovima ili dnima udubljenja, oblikujući glaciofluvijalne i fluvioglacijalne plavine. Tako je sočnica Ribničkog ledenjaka akumulirala glaciofluvijalni materijal u zavali M. Rujna, a potok što je doticao s Jezera u zavali polja u kršu Krasno (Sjeverni Velebit-A. Bognar i dr., 1992.). Na Srednjem Velebitu niz takvih plavina utvrðen je u zavali polja u kršu Štirovača-Klepina duliba. Prema A. Bognaru i dr. (1997.) glaciofluvijalni materijal je u zavali polja u kršu Štirovača-Klepina duliba začepio ponore, te je kao posljedica toga tijekom oledbe došlo do ujezerivanja vode sočnice podrijetlom s okolnih ledenjaka područja Srednjeg i Sjevernog Velebita.
        Za oblikovanje krških reljefnih oblika bila je od velike važnosti i voda sočnica. Ona se slijevala prema najnižim dijelovima ponikava i uvala gdje je ponirala u pukotinama. Zbog njenog transporta glacijalnom egzarazijom nastalog materijala, mnogi ponori su začepljeni. Na to ukazuju i tragovi brečokonglomerata pronaðeni u jami Puhaljci (H. Malinar, 1984.), koja je tijekom pleistocena najvjerojatnije predstavljala jedan od ponora podledenjačkog potoka, a kretao se od uvale podno Badnja (1638 m) prema zavali Ličkog polja u kršu.
        Nestankom oledbe otkrivene su i podinske morene. U reljefu su predstavljene uzvišenjima dugačkim i do par desetaka metara. Uočene su na Strugama (Južni Velebit-S. Belij, 1985.), Bilenskom i Dundović mirevu (na graničnom dijelu Sjevernog i Srednjeg Velebita-A. Bognar i dr., 1992.). Sitniji glacijalni materijal naknadno je korozijski otopljen, ili ispran i odnešen u niže dijelove zavala polja u kršu, uvala, ponikava i dna dolina. Zaostali glacijalni materijal u ponikvama i uvalama danas je u znatnoj mjeri umrtvljen vegetacijskim pokrivačem (trave i klekovina bora). Na djelovima gdje je došlo do uništavanja vegetacijskog pokrova pojavljuje se kao neuredno razbacani drobinski materijal. Otkrivanju tog materijala u znatnoj mjeri je pripomogao i čovjek. Naime, vršna zona Velebita korištena je pri ljetnoj, transhumantnoj ispaši. Pri tom je stoka kopitima i papcima rastrgala busenove i na taj način utjecala na ogoljavanje podloge. Kraj glacijalnog razdoblja i povlačenja ledenjaka obilježava intenzivno oblikovanje ponora na dnu krških udubljenja i graničnim dijelovima topljenja leda (D. Ford i P. Williams, 1994.). Posebno stoga što sufozijskim ispiranjem postupno nestaju i manje intruzije koje su začepile ponore.
 


































3.2.4. PERIGLACIJALNI PROCESI I NJIHOV UTJECAJ        


        U vršnim dijelovima Velebita periglacijalni procesi imaju veliko značenje i pri recentnom oblikovanju reljefa. Zbog specifičnosti mikroklime, obilježene prvenstveno termičkim inverzijama, oni se mjestimično pojavljuju i na nižim nadmorskim visinama (oko 1000 m). Kao posljedica njihovog morfološkog oblikovanja mogu se izdvojiti oblici nasrali utjecajem snijega i kriogenim-periglacijalnim oblikovanjem. Tijekom pleistocena, uz glacijalno oblikovanje, kriogeni procesi i nastanak permafrosta utjecali su na oblikovanje reljefa središnjih i nižih dijelova padina.
        Vršne dijelove Velebita obilježava dugotrajno zadržavanje snijega. Na meteorološkoj postaji Zavižan na nadmorskoj visini od 1594 m, prosječna dužina zadržavanja sniježnog pokrivača (u razdoblju od listopada 1966. do rujna 1976. g.) većeg ili jednakog 1 cm na tlu bila je 180 dana godišnje, a onog većeg ili jednakog 50 cm 128 dana godišnje, dok je maksimalna visina iznosila 298 cm. U vršnim dijelovima Velebita, često i danas dolazi do akumuliranja snijega i njegovog dugotrajnog zadržavanja u ponikvama i uvalama, i to zbog njihove zasjenjenosti i termičkih inverzija. Snijeg se u njima zadržava i do sredine ljeta. Snijeg u ponikve i uvale dospijeva nanošenjem vjetra s okolnih uzvišenja i vjetru izloženih dijelova padina, ali i lavinama. Područja padina na kojima nagibi prelaze 300, ali su manji od 600 karakterizira pojava lavina. Na područjima iznad 600 dolazi do automatskog osipanja snijega tako, da su ti dijelovi, kao i vjetru izložena uzvišenja, zbog nedostatka izolatorskog djelovanja snijega najizloženiji kriogenim procesima. Sniježne lavine krećući se prema dnu udubljenja prenose fragmente kršja, stijenske blokove, ali i stabla koja ruše prilikom svog kretanja, oblikujući od njih na dnu većih ponikava, uvala i udolina  lavinske akumulacije-konuse. Zapaženi su na pregibu SI padine, podno najviših vrhova na Južnom Velebitu (Vaganski vrh 1757 m i dr.). Akumuliranje snijega u ponikvama i uvalama, utječe na jači intenzitet korozije zbog povećanja ukupne količine vode koja korozijski djeluje na podlogu. To osobito dolazi do izražaja pri oblikovanju asimetričnih ponikava u vršnim dijelovima Velebita. Sniježni nanosi, svojim mehaničkim djelovanjem proširuju i produbljuju dna ponikava i uvala, stvarajući "sniježničke cirkove", a zbog sufozijskog djelovanja vode sniježnice oblikuju sniježničke niše polukružnog ili potkovičastog oblika, koje su često stubasto poredane na stranama ponikava i uvala. Obično završavaju soliflukcijskim jezicima i jastučićima. Sufozijom isprani materijal, u pravilu je istaložen na dnu ponikava i uvala.
        Nesumnjivo najizrazitiji od svih periglacijalnih procesa je kriogeni (kriofrakcija i krioturbacija) proces. Najizraženiji je u vršnim dijelovima Južnog Velebita. Dnevna kolebanja temperature oko 00 C, uvjetuju otapanje i zamrzavanje vode u pukotinama, što za posljedicu ima jako mrazno trošenje stijenskog kompleksa. Mikroklimatskim mjerenjima u Modrić docu, 74 m nižem od meteorološke postaje na Zavižanu, zabilježene su tijekom ljetnih mjeseci, temperature i do 120 C niže nego na postaji (B. Kirigin, 1967.). Govori to u prilog prisutnosti kriogenih procesa i tijekom ljetnog razdoblja u daljem oblikovanju ponikava i uvala vršnih dijelova Velebita. Duž pukotina, zbog kontrakcije leda dolazi do pucanja stijenskog kompleksa čiji se odlomljeni fragmenti utjecajem gravitacije akumuliraju u podnožju padina, na dnu ponikava, uvala i zavala polja u kršu u obliku koluvijalnih kupa odnosno na padinama u obliku koluvijalnih zastora. Odlomljeni fragmenti često se kreću niz padine u obliku kamenih rijeka (struja). Takovim procesima dolazi do zatrpavanja dna ponikava i uvala, a lijepi primjeri mogu se vidjeti u ponikvama na području Hajdučkih i Rožanskih kukova, kao i ponikvama vršnog dijela Južnog Velebita. Na položitijim padinama trošina se dalje usitnjava mraznim procesom. Time nastaju veće površine prekrivene drobinom poznate kao mora kamenja. Izuzetno dobri primjeri toga su na Strugama, Dundović i Bilenskom mirevu. Strane ljevkastih ponikava i uvala vršnih dijelova Velebita karakterizira pojava vegetacijskih teraseta. Njihov nastanak posljedica je puzanja tla uvjetovanog regelacijom i segelacijom.    
        Tijekom pleistocena periglacijalni procesi bili su dominantni u oblikovanju reljefa onih dijelova Velebita koji nisu bili izloženi oledbi. Treba istaći i pojavu permafrosta. Zaleðenost vode u tlu spriječila je kršku drenažu otopljenih voda ledenjaka i sniježnika, kao i atmosferskih voda, tako da su vode otjecale površinski oblikujući doline, koje su danas skoro u potpunosti suhe. Oblikovanju dolina pomogao je i mraznim trošenjem nastali drobinski materijal koji je zbog zapunjenja ponora i pukotina spriječio poniranje vode u karbonatnu podlogu i stimulirao površinsko otjecanje vode sočnice i sniježnice.












































3.3. KRŠKI RELJEF


        Izrazita prevlast karbonatnog stijenskog kompleksa pogodovala je razvoju krškog reljefa, dominatnog na području Velebita. Intenzitet pojave pojedinih krških oblika, kao i njihove veličine posljedica je utjecaja tektonskih pokreta, litoloških, strukturnih, reljefnih, pedoloških i klimatskih osobina na djelovanje korozijskog procesa. Meðutim, u novije vrijeme, u prvom redu na pojavu odreðenih tipova krša glavnu ulugu odigrao je i čovjek svojim aktivnostima. 
        Kod litoloških osobina stijenskog kompleksa, pri oblikovanju krškog reljefa u prvom redu se misli na udio čistog CaCO3 u sastavu stijena. Prema veličini egzokrških, ali i endokrških reljefnih oblika, može se uočiti da je do njihovog najčešćeg oblikovanja došlo u naslagama gdje dominiraju vapnenci. To osobito dolazi do izražaja u naslagama srednje i gornje jure koje obilježava dominacija vapnenaca s visokim udjelom čistog CaCO3.
        Kod strukturne predispozicije, u prvom redu misli se na vrstu i gustoću primarnih i sekundarnih pukotina, kao i nagib slojeva. Klastične karbonatne naslage (prvenstveno Jelar naslage) karakterizira pojava velikog broja primarno nastalih pukotina. Kod uslojenih naslaga, često je nagib slojeva utjecao na oblik i veličinu krških reljefnih oblika (npr. asimetrične ponikve), a povećan nagib slojeva utjecao je na intenzivniji razvoj korozijskog procesa, u prvom redu, duž dijastroma. Tektonskim pokretima nastale su veće (paraklaze i dijaklaze) i osobito brojne, manje (brahiklaze i leptoklaze) sekundarne pukotine, uz koje je korozijski proces oblikovao brojne reljefne krške oblike. Jedno od osnovnih obilježja krških reljefnih oblika (nastalih duž sekundarnih pukotina) je izduženost u pravcu pružanja pukotina.                 
        Pojava, kao i gustoća pojedinih krških reljefnih oblika ovisi o nagibu i vertikalnoj rasčlanjenosti reljefa. Krški reljefni oblici znatno su češći na dijelovima gdje prevladavaju nagibi od 0 - 120, gdje dominira poniranje voda i "prenošenje" korozijskog procesa u unutrašnjost karbonatnog stijenskog kompleksa. Suprotno tome, na dijelovima s većim nagibima, pojava krških reljefnih oblika je znatno rijeða, a to je u prvom redu posljedica povećanog koeficijenta površinskog otjecanja, te na taj način smanjenog intenziteta djelovanja korozije. Dijelovi terena (osobito u vršnim dijelovima Velebita), gdje su tektonski pokreti uvjetovali veću vertikalnu rasčlanjenost, omogućili su dugotrajnije zadržavanje atmosferilija (prvenstveno snijega) i na taj način uvjetovali duže trajanje korozijskog procesa.
        Klimatski elementi važni su s obzirom na dužinu i intenzitet korozije. Meðu njima se ističu količina oborina i temperatura. Količina oborina s porastom nadmorske visine raste, meðutim općenito je neravnomjerno rasporeðena. Zbog izrazite prevlasti u hladnijoj polovici godine i intenzitet korozije je manji. Naime, vegetacijsko razdoblje na najvećem dijelu Velebita obilježava sušnost, pa je samim tim i biokorozijski proces znatno slabijeg intenziteta. Suprotno tome, duže zadržavanje snijega (koji je u znatnoj mjeri nanešen vjetrom i lavinama, zbog povećane količine otapanjem nastale vode) u raznim udubljenjima vršnog dijela, u njima produžava i pojačava intenzitet korozije. Vršne dijelove Velebita, zbog nižih temperatura i dominacije mraznih procesa, karakterizira dominacija krionivalnog krškog reljefa. Na oblikovanje krškog reljefa u znatnoj mjeri se odrazila i klima tijekom zadnjih oledbi. S jedne strane došlo je do destrukcije (npr. uništavanje škrapa egzarazijom) ili njihovog preoblikovanja (npr. ponikve i uvale), a s druge strane zbog topljenja snijega i leda na dnu udubljenja, došlo je i do oblikovanja novih oblika (npr. speleoloških objekata koji su imali funkciju ponora).


















3.3.1. EGZOKRŠKI RELJEF


3.3.1.1. ŠKRAPE I KAMENICE (GRIŽINE!)


        Škrape su najrasprostranjeniji krški oblik na području Velebita. Razni oblici škrapa javljaju se od morske obale, pa do najviših dijelova Velebita. Meðutim znatno su češće i bolje razvijene na nižim i središnjim dijelovima, dok u vršnim dijelovima prevladavaju one mlaðih razvojnih faza. 
        Jedna od osnovnih odlika škrapa je prema A. Bögliju (1980.) njihova izuzetna raznolikost oblika i načina nastanka. Razvoj raznih tipova škrapa koje se javljaju, uvjetovan je nagibom padina, u uslojenim (prvenstveno deblje uslojenim) stijenama. Njihov izgled je uvjetovan odnosom nagiba padine prema nagibu slojeva, stupnjem pokrivenosti karbonatnih stijena tlom i vegetacijom, odnosno stupnjem ogoljelosti karbonatne podloge, što je uvjetovalo način na koji je djelovala korozija, izravno atmosferskom vodom, vodom procijeðenom kroz tlo ili vodom koja je još uvijek u tlu. Litostratigrafske osobine stijena takoðer imaju veliku važnost pri oblikovanju škrapa. U tanko uslojenim naslagama one nedostaju, ili se uglavnom radi o škrapama manjih dimenzija, dok se tipične škrape javljaju u deblje uslojenim naslagama. Područja izgraðena od Jelar naslaga obilježava izuzetna raznolikost škrapa, a to je prvenstveno posljedica njihovih litoloških osobina. Na nagnutoj i goloj karbonatnoj podlozi, zbog brzog otjecanja vode i njeno je korozijsko djelovanje kraće. Vrlo često postoje varijacije kad se dva ili više vrsta škrapa miješa (fot. 19.), pa zbog toga postoje razni prijelazni oblici. Promjena načina na koji je ostvarena korozija, uvjetovana ogoljavanjem padina ili suprotno njenim obraštanjem, klimatskim promjenama ili nagibom (kod karbonatnih stijenskih blokova) vrlo često rezultira promjenama geneze, a s tim povezano i vrstom škrapa. Kao posljedica toga nastaju poligenetski tipovi škrapa, a ponekad može doći do potpune promjene tipa škrapa.
        Morfološki tipovi škrapa koje prema veličini D. Ford i P. Williams (1994.) dijele na mikroškrape (microkarren) čije su dimenzije manje od 1 cm (najmanji oblici uočljivi su tek pod elektronskim mikroskopom), škrape (karren) dimenzija od 1 cm - 10 m, i velike škrape (kluftkarren) koje su veće od 10 m. Osnovno obilježje mikroškrapa prema njima je njihov razvoj u homogenim, fino granuliranim stijenama, a pojedini oblici nastaju kao posljedica korozijskog djelovanja vode koja je povučena kapilarnim tlakom. S obzirom da ove škrape imaju oblik nepravilnih žljebića, ponekad meandrirajućih, to potvrðuje korozijsko djelovanje vode kapilarnih tokova, koja je povučena kapilarnim tlakom. Takoðer, pri oblikovanju mikroškrapa veliku biokorozijsku važnost imaju bakterije, lišajevi i alge. Ističu se modrozelene alge (cianofiti) koje direktno stvaraju rupice u stijeni do dubine od 1 mm, a na njihovo mjesto dolaze druge vrste koje zbog produkcije CO2 i organskih kiselina omogućavaju korozijski proces (V. Verges, 1985.). Prema Folku i dr. (1973.) modrozelene alge osobito su važne pri oblikovanju priobalnih krških mikroreljefnih oblika.   
        Rebraste škrape javljaju se od najnižih, priobalnih dijelova, pa sve do najviših vrhova Velebita. Rijetki su strmiji (nagiba većeg od 200), ogoljeli dijelovi karbonatnih stijena bez njihova prisustva. Nastaju na malim kamenim blokovima (površine svega nekoliko dm2 - fot. 5.), a svoj maksimum razvoja dosegle su na kukovima oblikovanim u Jelar naslagama (fot. 6.), na JZ padini, na nadmorskim visinama od 500 - 1200 metara. Takoðer su izuzetno dobro razvijene na gornjojurskim vapnencima, na području Rapavca, nedaleko prijevoja Buljma u Nacionalnom parku "Paklenica", gdje je nagib slojeva skoro u potpunosti podudaran s nagibom padine (D. Perica i dr., 1995.).  
        Rebraste škrape nastaju pri ovlaživanju nagnutih, golih površina  karbonatne stijene atmosferskom vodom bogatom s CO2 iz zraka. Voda prilikom kontakta jako korodira golu karbonatnu podlogu, a zbog nagiba otječe prema nižim dijelovima najpogodnijim pravcem (sl. 29.). Vrlo su česte na karbonatnim površinama čiji nagib varira od 30 - 700. Iako je voda koja otječe djelomično zasićena karbonatnom otopinom, zbog pritjecanja novih oborina u nižim dijelovima, ona je još uvijek (zapravo i jače) agresivna. Kao posljedica toga, prema nižim dijelovima dolazi do proširivanja i produbljivanja žljebova, dok se istodobno njihovi rubovi sužuju (A. Bögli, 1980.). Uzdužne pukotine nastale korozijom, koje se javljaju na stijenskoj površini podno rebrastih škrapa takoðer ukazuju da je voda još uvijek agresivna. Širina i dubina žljebova varira od nekoliko mm pri vrhu postupno se šireći prema nižim dijelovima. U slučajevima kad dolazi do promjene nagiba dimenzije (širina i dubina) rebrastih škrapa se mijenjaju. Kod povećanja nagiba žljebovi postaju uži i dublji, a na većim nagibima poprimaju izgled "klina". To je posljedica slabijeg lateralnog, a bržeg regresivnog korozijskog djelovanja vode, koje je uvjetovano njenim bržim specifičnim otjecanjem i jačom koncentracijom u samom krajnjem usjeku žlijeba. Suprotno tome, sa smanjenjem nagiba, a samim tim i sporijeg specifičnog otjecanja vode, što uvjetuje jačanje lateralnog korozijskog djelovanja, žljebovi postaju širi i plići, poprimajući blago zaobljen izgled. Pri izuzetno velikim nagibima (80 i više stupnjeva) žlijebovi takoðer postaju plići, ali i uži što je posljedica manje količine primljene atmosferske vode na jedinicu površine i njenog bržeg zasićenja otopljenim karbonatima, a to uvjetuje slabiji intenzitet korozije. Ako nagib stijenskog "lica" dosegne vrijednost od 900 ili postane prevjesan, tada potpuno prestaje usijecanje žljebova, jer voda tada u glavnom slobodno kapa. čest je slučaj da već kod nagiba manjih od 120 dolazi do prestanka usijecanja žljebova. Ovisno o dužini bloka stijene, ako je nagib isti, zbog lateralnog i regresijskog korozijskog djelovanja postupno dolazi do širenja i produbljivanja žljebova. Žljebovi često dosežu širinu od 50 cm i dubinu od 1m, a kod pojedinih žljebova na području kukova (oblikovanih u Jelar naslagama) i području Rapavca njihove dimenzije mogu biti i veće. To je posljedica dužine škrapa i korozijskog djelovanja akumuliranih atmosferskih voda u žljebovima, koji dosežu i više desetaka metara. Zapravo, pojedini žljebovi dugi su i do 100 m  (npr. na  Bojincu), a to je posljedica podudarnosti površine stijenskog "lica" s nagibom padine (stijenskog lica). Za nastanak ovako velikih rebrastih škrapa zasigurno su veliku važnost imale dodatne oborine nastale izravnim prianjanjem čestica vode uz karbonatnu podlogu iz oblaka ili magle (D. Perica, 1993.). Zbog lateralnog djelovanja korozije, bridovi škrapa se sve više stanjuju i postaju izuzetno oštri, a na njihovim strmim stranama vrlo često dolazi do oblikovanja sekundarnih škrapa. Kao posljedica usijecanja sekundarnih škrapa bridovi poprimaju nazubljen izgled (fot. 7.). Kod razvoja sekundarnih škrapa, njihovi su žljebovi plići i širi u odnosu na primarni žlijeb, koji u pravilu ima povećan nagib strana. To je posljedica već navedenog manjeg primanja količine atmosferske vode na jedinicu površine i njenog bržeg zasićenja (D. Perica i B. Kukić, 1992.). Konačni rezultat je manji odnos izmeðu širine i dubine žljebova u odnosu na primarni žlijeb rebrastih škrapa. 
        Rebraste škrape manje veličine, širine i dubine (nekoliko mm do nekoliko cm ili par dm) poznate su još pod nazivom muzge. Po J. Cvijiću (1927.) označavaju početnu fazu u razvoju škrapa. Velike rebraste škrape, čija veličina doseže deset i više metara lokalno stanovništvo naziva i "žlibe".
        često, kao posljedica nehomogenosti klasta i glinovito-limonitnog veziva koji učestvuju u graði Jelar naslaga, i njihove različite podložnosti koroziji rebraste škrape poprimaju specifičan izgled. Na mjestima gdje breču izgraðuju fragmenti podložni koroziji nastaju udubljenja, dok suprotno tome teže topljivi klasti zaostaju kao izbočenja. Zbog postupnog širenja prema nižim dijelovima i izmjene izbočenih i udubljenih  dijelova J. Poljak (1929.) ove je rebraste škrape nazvao vijčastim. 
        Na strmim stranama stijena, osobito kukova i u kanjonima Velike i Male Paklenice pojavljuju se zidne škrape (prema A. Bögliju 1980. Wall karren). Pojavljuju se samostalno ili u kombinaciji s rebrastim škrapama (fot. 8.). Zidne škrape takoðer imaju oblik žljebova. Meðutim, njihovi žljebovi su znatno rjeði, pa bridovi uglavnom nedostaju. Nastaju korozijskim djelovanjem voda koja se slijeva niz površinu karbonatnih stijena iz pedološkog pokrivača, rjeðe iz pukotina u stijeni, a koje su dodatno obogaðene sa CO2 biogenog porijekla, ali i vodom sniježnicom. Njihova veličina je identična onoj kod rebrastih škrapa. Na stranama kanjona V. i M. Paklenice, gdje su se oni maksimalno usjekli, zidne škrape su nastale zahvaljujući vodi koja se pojavljuje iz pukotina u stijenama (fot 9.) ili se slijeva niz stijenu iz pedološkog pokrivača na vrhu kanjona (D. Perica i dr., 1995.). Takoðer u kanjonima V. i M. Paklenice, mjestimično, svega nekoliko metara nakon oblikovanja žljebova, u njihovom produžetku uočavaju se nakupine istaloženog CaCO3. To ukazuje na zasićenost vode otopljenim karbonatima i nedostatak slobodnog CO2. 
        Žljebovi nastali otjecanjem vode iz humusa često se javljaju i pojedinačno (sl. 30.). Ove pojave A. Bögli (1980.) naziva brazde humusne kiseline (humus-water-groves). Svojim nastankom identične su zidnim škrapama. Dugotrajnije pritjecanje vode, a samim tim i vlaženje stijene pogoduje mjestimično razvoju lišajeva i mahovina u žljebovima zidnih škrapa i brazdama humusne kiseline. Izuzetno lijepi primjeri mogu se uočiti na području Bojinca (D. Perica, 1993.). Zbog biokorozijskog djelovanja lišajeva i mahovina, dolazi do širenja bočnih strana koje su poprimile prevjesni izgled (fot. 10.). Dno žlijeba ispunjeno je finom glinom, koja utječe na slabije djelovanje korozije.     
        Mjestimično, zbog odnošenja pedološkog pokrova uočavaju se žljebovi slični rebrastim škrapama. Uglavnom se pojavljuju samostalo, a rjeðe u grupama. Blaga zaobljenost njihovih bridova, plitki, ali široki žljebovi, koji se znatno slabije šire prema nižim dijelovima ukazuju da su nastali pod pedološkim pokrovom korozijskim djelovanjem vode koja sadrži CO2 biljnog porijekla. S obzirom da pedološki pokrov uvjetuje znatno sporije otjecanje vode, to rezultira njenim dugotrajnijim zadržavanjem, i ravnomjernijim vlaženjem, odnosno korozijskim djelovanjem na stijensku površinu. No, izgled ovih škrapa ukazuje da je i ovdje došlo do koncentriranja vode pri slijevanju, ali u znatno manjoj mjeri nego na goloj podlozi zbog utjecaja pedološkog pokrova. Javljaju se i na svega nekoliko stupnjeva nagiba, no odnos dubine i širine žlijeba pri promjeni nagiba ima identične osobine kao i kod rebrastih škrapa. 
        Rebraste škrape, nailaskom na blago nagnutu površinu od svega par stupnjeva, obilježava širenje žljebova i njihov potpuni nestanak. Meðutim, ponekad u nastavku njihovih žljebova dolazi do oblikovanja meandarskih škrapa (fot. 11.). Izuzetno lijepi primjeri meandarskih škrapa mogi se uočiti na prostoru Bojinca, Rožanskih kukova, Kize i Alaginca. Meandri imaju tipičnu podrezanu kosinu na vanjskoj strani, a blagu na unutrašnjoj strani (fot. 12.). Širina i dubina ovih škrapa rijetko prelazi više od 10 cm, dok im dužina može biti 10 i više metara (D. Perica, 1993.). 
        Niže dijelove JZ padine u čijoj graði prevladavaju Jelar naslage karakterizira pojava zdjeličastih škrapa (J. Poljak, 1929.). Osnovno obilježje ovog tipa škrapa je postojanje cijelog niza zdjelica ili raka manjih dimenzija (fot. 13.). Zdjelice u pravilu rijetko imaju promjer veći od 5 cm, a duboke su 2 - 3 cm. Najčešće se javljaju na plohama nagiba 20 - 500, a koje su prethodno već bile izložene koroziji. U pravilu, radi se o stijenskim blokovima, na kojima je uslijed promjene položaja došlo do zadržavanja vode u novonastalim udubljenjima što je rezultiralo razvojem cijelog niza manjih kamenica. Takoðer, razvoju zdijelica ili kamenica pogodovala je i različita podložnost klasta koroziji. One su naknadno spojene žljebićima, regresivnim korozijskim usijecanjem žljebova rebrastih škrapa sa kojima se često javljaju u kombinaciji (D. Perica i dr., 1995.). Zbog lateralnog, prvenstveno biokorozijskog djelovanja ponekad dolazi do spajanja zdjelica. U slučaju kad se spoje dvije zdjelice nastaju dvojke, blizanci ili grlice, a ako se spoje tri zovu ih trojke, dok u slučaju većeg broja spojenih zdjelica nastaju plitvenice ili plitvice (I. Rubić, 1937.). Daljim razvojem žljebova, a zbog njihovog regresivnog i lateralnog korozivnog usijecanja dolazi do uništavanja zdijelica koje samo zaostaju u vidu manjih, ravnijih proširenja. 
        Mrežaste škrape osobito su česte na položiijim padinama (nagiba < 120). Prema genezi dijele se na one oblikovane na golim stijenama i one oblikovane pod pedološkim i vegetacijskim pokrovom. Na izgled mrežastih škrapa takoðer su utjecale litološke osobine stijena na kojima se javljaju. Izuzetno su česte na dijelovima koji su izgraðeni od Jelar naslaga, krednim, te gornjo i donjojurskim deblje uslojenim naslagama (fot. 14.). Njihov razvoj vezan je uz dijastrome, dijaklaze, brahiklaze i leptoklaze koje su usmjerile korozijski proces (A. Bognar i I. Blazek, 1986. -sl. 31.). Na područjima izgraðenim od Jelar naslaga i krednih breča jakom razvoju mrežastih škrapa pogodovala je izrazita raspucalost i neuslojenost naslaga, različita veličina i tvrdoća cementiranog kršja, a osobito (ali brža od fragmenata) topljivost karbonatnog veziva (fot. 15.). Kao posljedica toga javljaju se velike površine mrežastih škrapa nepravilnih oblika. Suprotno tome, mrežaste škrape formirane na uslojenim stijenama imaju pravilnije oblike (D. Perica, 1993.). Do njihovog razvoja došlo je prvenstveno na stijenama jače nagnutih slojeva, gde se korozijsko djelovanje vode odvija uz dijastrome i sekundarno nastale pukotine. Škrapski kanali nastali uz dijastrome osjetno su duži, a često i dublji od ostalih, prvenstveno okomitih kanala.       
         Pojava brojnih udubljenja eliptičnog ili posve okruglog oblika, širina kanala koja premašuje 30 cm, njihova česta zaobljenost u rubnim dijelovima i koritast izgled pri dnu, kao i glatkoća bočnih strana kanala ukazuju da je došlo do ekshumacije tih površina (fot. 16.). Nastanak ovih pukotina posljedica je korozijskog djelovanja vode u tlu koja je dodatno obogaćena sa CO2 iz humusa. Takva voda djeluje korozijski u svim pravcima, što je utjecalo na istodobno bočno širenje i produbljivanje pukotina (fot. 17.). No, kad je dno kanala prekriveno većom količinom rezidualne gline, zbog velike količine suspendirane karbonatne otopine korozijsko djelovanje je u takvim slučajevima slabijeg intenziteta. To posebno utječe na slabije proširivanje kanala u dubinu. Uništavanje šumskog pokrova paljenjem, u i ne tako dalekoj prošlosti, radi stvaranja pašnjačkih površina, te nagib padina omogućili su jaku deraziju i odnošenje tla vjetrom (bura) što je rezultiralo ogoljenjem padina (R. Simonović, 1921., J. Cvijić, 1927., J. Poljak, 1929., M. Salopek, 1952. i V. Rogić, 1958.). Prema A. Bögliju (1980.) Ekshumirane škrape koje su jedno do dva stoljeća ogoljele, odnosno njihov ranije zaobljeni rub zbog korozijskog djelovanja atmosferskih voda jedva je prepoznatljiv. Tome osim korozije treba dodati i utjecaj jakog zagrijavanja prilikom požara (odnosno paljenja šuma radi stvaranja pašnjačkih površina) površinskog dijela stijenske mase (D. Perica, 1993.). 
        Za razliku od mrežastih škrapa nastalih subkutanom korozijom, one nastale direktnim korozijskim djelovanjem atmosferskih voda imaju osjetno uže kanale. Atmosferska voda koja korodira golu karbonatnu podlogu brzo otječe niz pukotine, tako da je odnos širine i dubine kod ovih škrapa znatno veći nego kod onih nastalih subkutanom korozijom (D. Perica, 1993.). Iako je dubina njihovih kanala vrlo često i preko jednog metra, nju je teško odrediti zbog njihove u pravilu, izuzetno male širine. Meðutim, postoje i prijelazni oblici mrežastih škrapa. To se dogaða u slučajevima kad je karbonatna podloga djelomično (u kanalima) prekrivena pedološkim pokrovom. Takav je slučaj na jugozapadnoj padini Velikog Golića (1265 m) u NP "Paklenica". Deblje uslojene jurske naslage ovdje imaju skoro vertikalan nagib. Duž dijastroma došlo je do oblikovanja kanala koji su ispunjeni tlom i pokriveni vegetacijskoim pokrovom, dok su glave slojeva gole i raspucale. Pedološki pokrov često je toliko je dubok, da stabla imaju izgled drvoreda (D. Perica i dr., 1995.) .
        Na središnjim i nižim dijelovima JZ padine Velebita, mrežaste škrape su najčešće dosegle zadnju fazu razvoja, odnosno prešle su u fazu grohota. Na dijelovima gdje prevladavaju mrežaste škrape na uslojenim stijenama blažeg nagiba, zbog usmjerenosti korozijskog djelivanja (sa svih strana bloka, odnosno sloja) duž dijastroma dolazi do bržeg stvaranja grohota (fot. 18.). U slučajevima kad do njihovog trošenja dolazi na strmijim padinama zbog gravitacijskog kretanja fragmenata dolazi do oblikovanja koluvijalnih zastora. 
        Specifičan oblik mrežastih škrapa predstavljaju "sige" (fot. 20.), a poznate su još kao "šupljikavi kamen" u V. Paklenici (D. Perica i dr., 1995.). Ove škrape su nastale najvećim dijelom, na blažim (nagiba manjeg od 120) dijelovima glaciofluvijalne plavine iznad zaseoka Parići i Ramići u čijem sastavu provladavaju sitni fragmenti (svega nekoliko cm) jurskih vapnenaca i dolomita, a samo mjestimično se javljaju i na vegetacijom umrtvljenim koluvijalnim zastorima. Njihov nastanak posljedica je biokorozijskog djelovanja i sufozije, na što ukazuje i obraslost padine vegetacijom. Razna podložnost klasta glaciofluvijalnih i koluvijalnih breča koroziji i sufozijsko ispiranje sitnog materijala i veziva uvjetovali su njihov bizarni izgled. Ove škrape karakterizira izmjena cijelog niza manjih udubljenja i prozoraca (koji često izgledom podsjećaju na saće) nastalih biokorozijskim djelovanjem lakše topivih klasta, dok otporniji zaostaju u obliku šiljaka (D. Perica i dr., 1995.). Različita podložnost veziva koroziji, kao i njegovo sufozijsko ispiranje rezultira njihovim brzim prelaskom u stadij grohota.
        Mjestimično se pojavljuju manja rupičasta udubljenja veličine svega od nekoliko mm do par cm, a nastala su biogenim korozijskim djelovanjem (fot. 21.). Javljaju se u dva oblika, prvi nastao pod pedološkim pokrivačem otapanjem stijena korozijskim djelovanjem korijenja biljaka (sl. 32.), i drugi, nastao na golim stijenama zbog korozijskog djelovanja algi i lišajeva. Prvi tip "rupičastih škrapa" je dosta rijedak. Nastaju uslijed pojačanog korozijskog djelovanja kiselina koje luči korijenje biljaka. U slučajevima kad doðe do ogoljavanja padine, zbog ravnomjernijeg korozijskog djelovanja atmosferskih voda i na okolnu stijensku površinu dolazi do njihovog brzog uništavanja. Prema A. Bögliju (1980.) i ovaj tip škrapa je takoðer već nakon jednog stoljeća teško prepoznati. To je osobito čest slučaj sa manjim udubljenjima, dok veća udubljenja pogoduju zadržavanju atmosferske vode i daljem korozijskom oblikovanju, te na taj način često služe kao početni stadij pri nastanku drugih krških formi (npr. kamenica), ili prelaze u drugu vrstu ovih škrapa. Druga vrsta ovih škrapa po obliku je identična prvoj, meðutim ona nastaje kao posljedica biokorozijskog djelovanja algi, lišajeva i mahovina na goloj karbonatnoj podlozi. Alge se snabdijevaju vodom prvenstveno iz zraka, te na taj način uz vlastiti CO2 dobivaju i novi, koji je suspendiran u kišnici (D. Ford i P. Williams, 1994.). No, dubina udubljenja je kod drugog tipa ovih škrapa često manja zbog finog glinenog taloga na dnu, koji usporava korozijsko djelovanje u dubinu. 
        Voda koja se cijedi niz stijenu prilikom poniranja u tlo, zbog toga što je još uvijek aktivna, zapravo i pojačana sa CO2 biogenog porijekla korodira karbonatnu stijensku masu stvarajći podrezana udubljenja koja su najizraženija u neposrednoj zoni kontakta. U slučajevima kad se ovakav način korozijskog djelovanja duže vrijeme odvija oko karbonatnih stijenskih blokova koji vire iz tla dolazi do oblikovanja škrapskih stolova (A. Bögli, 1980.). Takoðer je čest slučaj da vode koje se slijevaju niz padinu oblikuju veće pukotine poznate kao škarovi i škripovi. One nastaju na mjestima gdje dolazi do korozijskog djelovanja atmosferskih voda pri slijevanju niz pukotine, koje se na taj način postupno produbljuju i šire (fot. 22. - D. Perica, 1993.).          
        Na mjestima gdje je u Jelar naslagama došlo do taloženja veće količine gline ili lapora, te zbog njihove veće podložnosti destrukciji došlo je do stvaranja šupljina i udubina najrazličitijih oblika i dimenzija (S. Bahun i S. Fritz, 1975.). S obzirom da podsjećaju na krške reljefne oblike treba ih razlikovati jer je njihova geneza prvenstveno vezana uz sufozijsko djelovanje vode, dok je korozija uglavnom imala zanemarivu ulogu, ograničenu na njihove rubne dijelove (D. Perica, 1993.).
        U priobalnom području, osobito u zoni mrkijente, kao posljedica kombiniranog korozijskog djelovanja morske i atmosferske vode, te algi i lišajeva ( R. L. Folk i dr, 1973., V. Verges, 1985.) došlo je do oblikovanja priobalnih škrapa. Njihovom razvoju prethodilo je ogoljavanje priobalnog dijela karbonatnih stijena abrazijskim djelovanem valova. Kapljice morske i atmosferske vode oblikuju škrape najrazličitijih oblika. Evolucijski gledano, nalaze se različitim fazama oblikovanja. Na to ukazuje izmiješanost pojave rebrastih, mrežastih i zdjeličastih škrapa. Genezu su im pojasnili na prihvatljiv način Folk i dr. (1973.) i V. Verges (1985.). 
        Specifičan oblik nastao zbog veće koncentracije voda pri poniranju su škrapski bunari (sl. 33., fot. 23.) Najčešće se javljaju na mjestima gdje je došlo do polukružnog, nasuprotnog oblikovanja rebrastih škrapa duž pukotine. S obzirom da se voda iz žljebova slijeva na vrlo malen prostor u sredini, zbog većeg intenziteta korozije nastaje udubljenje. Dna škrapskih bunara ispunjena su rezidijumom, a u nekim slučajevima zbog potpunog čepljenja pukotina većim nanosom rezidiualnih glina dolazi do povremenog ili stalnog zadržavanja vode. 
        Meðu škrapskim bunarima na području Velebita osobito se ističe čelinka ( sl. 33., fot. 23.). Ovaj škrapski bunar nalazi se na visini od 755 m, nedaleko od Vidakovog kuka. Dug je 1,5 m, širok 0,7 m, a dubok 4,5 m. Voda se u njemu zadržava tijekom cijele godine, a rijetko se spušta ispod razine od 4 m. Na stranama bunara do dubine od 2,2 m nastavljaju se žljebovi škrapa, dok su strane bunara ispod toga glatke. Dno bunara ispunjeno je finim muljem i glinom (u kojima se nalaze i manji komadi kršja), čija debljina doseže mjestimično i preko 50 cm. Glatke strane donjeg dijela bunara, kao i mulj ukazuju da je došlo do korozijskog otapanja nekad akumuliranog materijala (fragmenti stijena), i sufozijskog odnošenja (finijeg-glinovitog) materijala koji je začepio pukotine u dnu, spriječivši tako dalje otjecanje vode. Analizom vode ustanovljeno je da je ona još uvijek aktivna. To se zapaža i na stranama samog bunara gdje su bridovi potopljenih rebrastih škrapa poprimili blaži izgled, kao posljedica ravnomjernijeg korozijskog djelovanja vode.
        Takoðer je zanimljiv slučaj pojave cijelog niza manjih škrapskih bunara na Jaginom kuku u NP "Paklenica". Razvoj škrapskih bunara je vezan uz žlijeb meandarske škrape (fot. 24.) koja ima u zaleðu veliku površinu prihrane vodom. U škrapskim meandrima je zbog jače turbulencije vode, i na taj način ostvarene apsorbcije novog CO2 iz zraka, došlo je do jačeg korozijskog djelovanja i oblikovanja udubljenja. Postupno, uz korozijsko djelovanje vode koja otječe žlijebom, sve veće značenje dobiva pri širenju i produbljivanju udubljenja i biokorozijski proces jer je u njima došlo do akumulacije manjeg humusng pokrova i rasta biljaka. 
        Na JZ, primorskoj padini Velebita česta je pojava škrapara, a prevladavaju oni oblikovani od mrežastih škrapa. Najveće površine zauzimaju na nižem-mlaðem pedimentu (fot. 14., 15. i 18.). Osobito se ističu škrapari iznad Barić-Drage i Zavratnice. U morfološkoj strukturi škrapara prevladavaju mrežaste škrape raznih faza razvoja. Razvoju škrapara na mlaðem (nižem) pedimentu osobito su pogodovali manji nagibi padina. Škrapari nastali na strmijim dijelovima padine, u starijim fazama razvoja (osobito mrežaste škrape) zbog gravitacijskog kretanja fragmenata oblikuju koluvijalne zastore (A. Bognar, 1992.). Starije škrape zbog trošenja (korozijskog i mehaničkog) su u znatnoj mjeri prešle u fazu grohota. Fragmenti tako nastalog kršja zatrpavaju pukotine. Škrapari su izuzetno teško prohodni, a predstavljaju predjele najljućeg krša. Pedološki pokrov, a osobito vegetacijski, izuzetno je rijedak i ograničen je na manje nakupine u škrapskim udubljenjima. Na pojavu tako velikih površina pod škrapama utjecao je čovjek svojom djelatnošću. Već navedenim paljenjima šuma radi stvaranja pašnjačkih površina došlo je do spiranja tankog pedološkog pokrova (R., Simonović, 1921., J., Cijić, 1927. i V., Rogić, 1958.). Na strmijim dijelovima padine (zbog većeg specifičnog intenziteta otjecanja) spiranje je imalo još veći utjecaj, a osobito značenje imale su kratkotrajne intenzivne oborine. Na zaravnjenim dijelovima veće značenje imala je deflacija, odnosno otpuhivanje tla vjetrom, u prvom redu burom koja na tim dijelovima često doseže i orkansku snagu.  
        Iako je oblikovanje škrapa karakteristično za sve dijelove Velebita izgraðene od karbonatnih naslaga, one su najuočljivije na JZ, primorskoj padini. U prvom redu to je posljedica negativnog utjecaja ljudske djelatnosti. Najveći dio Velebita je ogoljen uništavanjem šumskog pokrova radi stvaranja pašnjačkih površina. Ogoljenjem padine na površinu su izbili brojni škrapari. Da je intenzivni razvoj škrapa prisutan (ali pod pedološkim pokrovom) i na drugim dijelovima Velebita ukazuje njihova pojava na manjim površinama koje su u novije vrijeme ogoljene, kao i njihova pojava na karbonatnim blokovima koji vire iz tla. 
        S obzirom na dimenzije škrapa, osobito na središnjim i nižim dijelovima JZ padine koje su u pravilu veće od onih u višim dijelovima,  treba se složiti s A. Böglijem (1980.) da je njihov razvoj (kao i drugdje na nižim nadmorskim visinama, na europskom dijelu Mediterana) dijela ovih škrapa trajao i za zadnjeg razdoblja oledbe. To potvrðuje i recentni razvoj škrapa u Julijskim Alpama na visinama do 2500 m (J. Kunaver, 1985.), pri srednjoj godišnjoj temperaturi zraka od -1,80C (F. Bernot, 1985.). Tolika srednja godišnja temperatura zraka na JZ padini bila je na visini od približno 500 m, a mjestimično zbog povoljnih ekspozicija dosezala je i u više predjele. To osobito vrijedi za najveće primjerke rebrastih škrapa. Dapače, nepostojanje pukotina onemogućilo je zadržavanje vode, kaja bi se zbog niskih temperatura ledila, što bi zasigurno rezultiralo mehaničkom destrukcijom škrapa. Tome treba dodati da se ove škrape nalaze na površinama čiji je nagib veći od 600 gdje ne dolazi do zadržavanja snijega, već se on osipa (P. Šebela, 1985.). Na višim dijelovima Velebita prevladavali su periglacijalni, a u vršnom dijelu i glacijalni procesi koji su destruirali starije škrape. Destrukcija mrežastih škrapa periglacijalnim procesima na JZ padini u mnogome je pridonijela oblikovanju pedimenata i tijekom kvartara (A. Bognar, 1992.). U vršnom dijelu Velebita, na područjima koja su bila obuhvaćena oledbom, škrape iz predglacijalnog doba uništene su egzarazijom ledenjaka. Upravo razvoj škrapa većih dimenzija i u vršnim dijelovima ukazuje da je postglacijalni korozijski proces intenzivan. Slična zapažanja iznosi i J. Riðanović (1963. i 1964.) za više dijelove Orjena. Razvoj većih škrapa u vršnim dijelovima Velebita može se objasniti osjetno agresivnijim utjecajem vode u uvjetima hladnije planinske klime (J. Corbel, 1959.).
        Na dijelovima Velebita gdje prevladava goli krš česta je pojava kamenica. Dubina im varira od nekoliko pa do par desetaka cm, širina i dužina od nekoliko cm pa do nekoliko m. Najvećim, izuzetno rijetkim primjercima dubina doseže i preko 1 m, a širina više od 10 m. Prema I. Gamsu (1974.) razlikuju se dvije vrste kamenica: kamenice oblikovane pod pedološkim pokrivačem subkutanom korozijom, i kamenice oblikovane na goloj karbonatnoj površini. Prva vrsta kamenica nastaje biokorozijskim produbljivanjem udubljenja. Ova vrsta kamenica uglavnom ima polukružni profil, dok mu jedno od osnovnih obilježja-prevjesni rub, u potpunosti nedostaje (sl. 34.). Oblikovanje druge vrste kamenica, ili "pravih kamenica" prema I. Gamsu (1974.) vezano je uz postojanje udubljenja na ravnim ili blago nagnutim površinama, koja su nastala pod pedološkim pokrovom subkutanom korozijom[6]. 
        Pri razvoju kamenica (druge vrste, ili "pravih kamenica" po I. Gamsu-1974.) na golim karbonatnim stijenama treba razlikovati četiri faze. Prve dvije faze su razvojne, a druge dvije destrukcijske. Veličina (u prvom redu promjer) ove vrste kamenica prvenstveno ovisi o nagibu stijena na kojima je došlo do njihovog oblikovanja. Znatno su veće na ravnim ili blago nagnutim stijenama nego na strmijim. Površine na kojima nastaju kamenice, prema D., Gavriloviću (1964.) mogu biti do nagiba od 350, a takoðer je bitna i količina oborina. Naime D. Gavrilović je uočio da je razvoj kamenica intenzivniji u predjelima sa 2000 mm oborina godišnje, nego u onim sa 4000 mm, gdje je zbog intenzivnije korozije došlo do oblikovanja mrežastih škrapa. S obzirom da na dijelovima Velebita gdje je došlo do najintenzivnijeg razvoja kamenica i meandarskih škrapa vrijede slični odnosi, njegovo mišljenje se može prihvatiti. Kamenice su najrazvijenije na dijelovima gdje količina oborina varira oko 1500 mm godišnje, a meandarske škrape na dijelovima gdje je količina oborina oko ili veća od 2000 mm, ali sa znatno većim prinosom dodatnih oborina (oblaci i magla).
        Prvu fazu oblikovanja kamenica (fot. 25., sl. 35. a) obilježava zadržavanje atmosferskih voda i njihovo korozijsko djelovanje u udubljenjima s kojih je destruiran pedološki pokrov. Širina ovih udubljenja često je svega nekoliko cm promjera, a dubina im je svega par mm. Postupno, zbog snižavanja razine vode isparavanjem, a često i njenog pojačanog biokorozijskog djelovanja, uvjetovanog raspadanjem nanešenih organskih primjesa (lišće i trave, alge i lišajevi) ona korozijski djeluje prema središnjim i nižim dijelovima udubljenja postupno povećavajući nagib strana. No, kako postupno dolazi do zasićenja vode otopljenim karbonatima u nižim slojevima, a vršni sloj vode apsorbira CO2 iz zraka, kamenica ima najveću širinu u središnjem dijelu. Snižavanje razine vode isparavanjem i otopljenim karbonatima prema nižim dijelovima smanjuju intenzitet korozije, te se prema dnu kamenica opet sužuje. Ovu fazu obilježava još uvijek ravnomjerno korozijsko djelovanje ovlaženih dijelova, tako da je za nju karakteristično i produbljivanje dna. Istodobno s razvojem kamenice dolazi do oblikovanja njenog žlijeba, no on je znatno sporiji. Žlijeb nastaje samo za kratkog razdoblja otjecanja vode iz kamenice u vrijeme i neposredno nakon padanja oborina, a javlja se na najnižem, rubnom dijelu kamenice.        
        Drugu fazu oblikovanja kamenice (sl. 35. b) na početku obilježava sve jače lateralno, korozijski uvjetovano usijecanje i širenje kamenice. Njen razvoj u dubinu je neznatan ili stagnira zbog akumuliranja gline od otopljenih karbonata i raspadnute biogene mase. Istodobno, dolazi i do sve jačeg usijecanja žlijeba. Iako se njegovo usijecanje odvija sporije od onog kamenice, žlijeb dobiva pri njenom oblikovanju sve veću važnost. Prema nižem dijelu nivoa kamenice on se sužava, da bi na kraju desegnuo nivo njenog dna, a tada ujedno i prestaje ova razvojna faza. Na kraju ove faze otjecanje vode kroz žlijeb zbog njegove dubine postaje sve veće, a razina vode u kamenici niža. Uz to se nastavlja i snižavanje razine vode isparavanjem, a zbog velike količine otopljenih karbonata ona postaje sve zasićenija. Upravo brzina intenziteta usijecanja žlijeba odreðuje veličinu (promjer) kamenice. Ono je znatno sporije na blago nagnutim dijelovima zbog toga što voda iz kamenice otječe širim profilom, nego na strmijim, a to rezultira i slabijim intenzitetom korozije. U trenutku kad doðe do izjednačavanja dna kamenice i žlijeba prestaje njen razvoj i počinje njena destrukcija (fot. 26.).
        Treću fazu oblikovanja kamenice (sl. 35. c) obilježava početak razaranja kamenice. Uzrok tome je postupno širenje žlijeba lateralnom korozijom i destrukcija prevjesnog dijela kamenice regresijskim korozijskim djelovanjem atmosferskih voda (fot. 27.). Rub kamenice postupno gubi prevjesni oblik i postaje zaobljen, a žlijeb se širi poprimajući koritast oblik. Završnu, četvrtu fazu (sl. 35. d) razvoja karakterizira potpuni nestanak prevjesnog ruba i proširenje žlijeba, koji često doseže širinu same kamenice (a ponekad i veću). Kamenica takovim razvojem poprima izgled police ili amfiteatra, a na dijelu gdje je nekad bio prevjesni rub često dolazi do usijecanja rebrastih škrapa, a one zbog smanjenja nagiba na nekadašnjem dnu kamenice prelaze u meandarske škrape.  
        Nailaskom na pukotinu prilikom udubljivanja i širenja kamenica dolazi do njihovog ranijeg prekida razvoja. Voda tada uglavnom korozijski proširuje karbonatnu podlogu uz pukotinu gdje (rjeðe) dolazi do oblikovanja žlijeba, ili što je češći slučaj do otjecanja vode kroz rupičasti kanal. Ponekad na taj način može doći do razvoja škrapskog bunara iz kamenice (D., Gavrilović, 1964.). Vršne dijelove Velebita obilježava destrukcija kamenica procesom regelacije. To se očituje uništavanjem prevjesnog ruba kompresivnim djelovanjem zaleðene vode u kamenici. 
        Nehomogenost klasta od kojih su izgraðene Jelar naslage, odrazila se i pri oblikovanju kamenica. Zbog njihove različite podložnosti biokorozijskom djelovanju često imaju nepravilan oblik, dok im je dno neravno. Slična situacija je s nizom velikih kamenica (do 16,3 m dužine, 6 m širine i do 6 m dubine) na području kuka Trogira u Velimskom polju (Crna Gora). Ove kamenice izrazito nepravilnih oblika, nastale su na dijelovima gdje je veće učešće kalcita u tanko uslojenim dolomitičnim vapnencima (Z. Kilibarda, 1986.). 
        Najveći primjerci kamenica nalaze se na prostoru Južnog Velebita na lokalitetima Prosenjak i Jagin kuk. Kamenice ovdje dosežu promjer od nekoliko metara, a dubina im doseže i preko jednog metra. Kamenice na Prosenjaku, u prošlosti su stočari koristili za vodoopskrbu (J. Poljak, 1929.). No, kamenica poznata još pod imenom "Jezerce" (fot. 28.) na Jaginom kuku posebno je interesantna. Zapravo, tu se radi o tri kamenice koje su u različitim fazama razvoja (od najstarije do najmlaðe), a razvijaju se jedna unutar druge. Najstarija kamenica bila je duga oko 14 m, a široka oko 7 m, dok joj je dubina dosezala 1,5 m. Druga kamenica, koja je u drugoj razvojnoj fazi duga je oko 7 m, široka oko 4,5 m, a duboka oko 30 cm. Treća najmlaða kamenica, je u prvoj razvojnoj fazi i manjih je dimenzija od druge. Takoðer se i na drugim kamenicama, koje su u starijim fazama razvoja mogu uočiti sekundarno nastale kamenice.


3.3.1.2. PONIKVE I UVALE


        Ponikve i uvale su sljedeći značajan oblik egzokrškog reljefa. Intenzitet njihove pojave, oblik i veličina prvenstveno je posljedica meðuovisnosti utjecaja litoloških, strukturnih, reljefnih i klimatskih čimbenika na djelovanje i usmjeravanje korozije.
        Kod litoloških osobina pri oblikovanju ponikava i uvala veliku važnost ima udio CaCO3 u stijenama. Prema veličini može se uočiti da su najveće one ponikve i uvale oblikovane u Jelar naslagama i jurskim naslagama, osobito u gornjo i srednjo jurskim naslagama čija je glavna osobina visok udio čistog CaCO3 (preko 95%). Ponikve manjih dimenzija oblikovane su na terenima u čijem se sastavu izmjenjuju vapnenci i dolomiti (naslage permske, trijaske i donjojurske starosti), dok uvale skoro u potpunosti nedostaju.  
        Pri strukturnoj predispoziciji u prvom redu se misli na vrstu i gustoću pojave pukotina primarnog i sekundarnog porijekla, te nagib slojeva. Veliki broj primarno nastalih pukotina karakterističan je za klastične karbonatne stijene (u prvom redu Jelar naslage). Imaju veliko značenje za intenzitet razvoja korozije. Intenzitenzivnija korozija je prisutna i na dijelovima gdje je povećan nagib slojeva. To se izuzetno lijepo uočava u vršnom dijelu Južnog Velebita izmeðu Solila i Vaganskog vrha gdje je do oblikovanja ponikava došlo duž dijastroma u gornjo i srednje jurskim naslagama.
        Tektonski čimbenik ima veliko značenje pri oblikovanju uvala i ponikava. Uvale su osobito česte na pravcima pružanja glavnih rasjeda duž kojih je došlo do njihovog oblikovanja. Oblikovanje ponikava izrazitije je na prostorima s brojnim tenzijskim rasjedima, kao i dijelovima gdje postoje druge, brojne, manje sekundarno nastale pukotine (mikrotektonska uvjetovanost!). 
        Slijedeći značajan faktor pri oblikovanju ponikava i uvala su nagibi i vertikalna rasčlanjenost. Prema karti gustoće ponikava uočava se da su one oblikovane skoro u potpunosti na dijelovima Velebita gdje prevladavaju nagibi od 0 - 120. Njihova pojava na dijelovima s nagibima padina od 12 - 320 je izuzetno rijetka, dok ih na većim skoro uopće nema. U prvom redu to je posljedica povećanog koeficijenta površinskog otjecanja što bitno smanjuje aktivnost i mogućnost djelovanja korozije. Pojava uvala i na dijelovima s većim nagibima posljedica je njihove veličine, gdje povećani nagibi zapravo pripadaju njihovim bočnim stranama. Dijelovi s intenzivnom vertikalnom rasčlanjenošću (tektonski preduvjetovanom) na manjim površina, zbog veće mogućnosti zadržavanja atmosferilija (u prvom redu snijega u vršnom dijelu) izloženi su dugotrajnijem i jačem intenzitetu korozije, te se na taj način pospješuje i oblikovanje uvala i ponikava (S., Faivre, 1994.).            
        Odnosi temperature i oborina važni su s obzirom na dužinu i intenzitet korozije. Veća količina oborina u vršnim dijelovima, a osobito njena ravnomjernija raspodjela tijekom godine, znatno manje isparavanje, kao i topljenje nanosa snijega pojačavaju intenzitet korozije u ponikvama i uvalama vršnog dijela gorske strukture Velebita. S obzirom da je klimatski čimbenik vrlo promjenljiv, treba naglasiti da je tijekom zadnje oledbe, zbog snižavanja temperatura došlo do značajnog preoblikovanja ponikava i uvala egzarazijom i periglacijalnim procesima, i to tim prije što se je istodobno Velebit neotektonskim pokretima sve više uzdizao. 
        Ponikve nastale na području Velebita prema njihovim morfološkim osobinama možemo podijeliti na slijedeće tipove: karličaste ili tavaste, ljevkaste, kotlaste i bunaraste. Ova podjela zasnovana je na osnovu njihovih poprečnih profila, a izvršio ju je još 1895. J. Cvijić, no, ona se održala u svijetskoj literaturi sve do današnjeg vremena. čest je slučaj da strane ponikava nisu simetrično razvijene, pa se na osnovu nagiba njihovih strana dijele na simetrične i asimetrične (sl. 36.). S obzirom da je pojava asimetrije uvjetovana (češće) strukturnim osobinama, ali i (rijeðe) klimatskim prilikama odreðenog prostora, mogu se razlikovati one strukturno asimetrične (sl. 36. b) i klimatski asimetrične (sl. 36. c) (J. N. Jennings, 1971.). Prema nastanku ponikve se dijele na korozijske, urušne i ulegnute, (sl. 37.) koje su najrjeðe javljaju (A. Bögli, 1980.). Meðu ponikvama koje su nastale otapanjem treba razlikovati ponikve nastale korozijom karbonarne podloge bez nanešenog materijala u njihovoj krovini, od aluvijalnih ponikava (sl. 37. b) koje su nastale otapanjem karbonatne podloge čija je krovina prekrivena aluvijalnim, glacijalnim ili nekim drugim, u pravilu rastresitim materijalom. Svi ovi tipovi ponikava, u većoj ili manjoj mjeri zastupljeni su i na prostoru Velebita.
          Karličaste ili tavaste ponikve najčešće su na nižim, dok se samo mjestimično javljaju i na središnjim dijelovima JZ, primorske, padine (području mlaðeg i starijeg pedimenta), u čijoj graði prevladavaju Jelar naslage (fot. 29.). Uglavnom su elipsastog tlocrta, a izdužene su u pravcem SZ-JI. Promjer karličastih ponikava doseže i do nekoliko stotina metara, a dubina do svega desetak metara. Uz tektonsku predispoziciju, njihovom nastanku pogodovali su manji nagibi pedimenata, što je pospješivalo jače vertikalno poniranje atmosferske vode i sniježnice, a time i njihovo aktivnije korozijsko djelovanje. Kao posljedica toga ponikve se javljaju u nizu, a njihov razvoj utjecao je na jaču disekciju pedimenata. S obzirom da je prilikom njihovog oblikovanja zbog biokorozijskog procesa pod pedološkim pokrivačem, došlo do njihovog jakog bočnog širenja, mnoge od njih su spojene blagim prijevojima, a mjestimično je došlo i do njihovog spajanja (Ledenik na Južnom Velebitu). Bočne strane ovih ponikava prema nižim dijelovima JZ padine (prema moru) odijeljene su niskim pregibima, koji ponekad zbog (već navedenog) bočnog korozijskog djelovanja u potpunosti nedostaju, tako da se tu radi o otvorenim ponikvama (D. Perica, 1993.). Viši dijelovi strana ovih ponikava u pravilu su intenzivno okršene (uz čestu pojavu manjih škrapara ili ljutog krša), dok prema nižim dijelovima intenzitet njihove okršenosti slabi. Dapače, njihova dna, kao i rubni, niži dijelovi strana redovito su prekriveni pretaloženim padinskim korelativom (kršje, ilovača i rezidualna glina taložena spiranjem atmosferskih voda) I rezidijumom tipa "in situ". Izuzetno velika količina rezidijuma posljedica je i litološkog sastava Jelar naslaga (gline i lapori koji se javljaju u manjim lećama). Ove nakupine tla vrlo često predstavljaju najvažnije ratarske površine lokalnom stanovništvu, a u ne tako dalekoj prošlosti bila su u potpunosti obraðena. Niži dijelovi bočnih strana ponikava često su podzidavanjem i ravnomjernijim nasipanjem (raspodjelom) tla pretvorene u terasasta polja. U većim ponikvama, u pravilu na južno eksponiranim stranama, na kontaktu s akumuliranim pedološkim pokrivačem, smješteni su manji (patronimički) zaseoci. Ti zaseoci su uglavnom i odredili ime ponikava (npr. Kojić-dolac, fot. 29.). Na dnu većih ponikava ponekad je moguć i razvoj manjih, sekundarnih ponikava. 
        Prema višim dijelovima ponikve poprimaju sve više ljevkast oblik (fot. 31. i 32.) Ovoj morfostrukturnoj vrsti ponikava pripada većina onih oblikovanih u Jelar naslagama na središnjim dijelovima JZ padine, kao i većina ponikava oblikovanih u karbonatnim stijenama trijasa i jure. Slični preduvjeti (postojanje pedimenta i tektoniziranost) pogodovali su oblikovanju ponikava na središnjem dijelu JZ padine. Veličina promjera im tu uglavnom varira od 20 - 100 m, dok im dubina doseže izmeðu 4 - 40 m (V. Rogić, 1958.). Tloct im je uglavnom eliptičan, kao posljedica njihovog razvoja na pedimentu koji je iskošen 3 - 50. Mjestimično se pojavljuju i veće ponikve, kao što je npr. Duboka, ponikva nedaleko Malog Rujna. Dubina joj doseže oko 100 m, a promjer oko 300 m. Dna ovih ponikava takoðer su ispunjena padinskim korelativima, ali već u znatno manjoj mjeri. Rubovi su im niži na JZ strani, a prema višim dijelovima, strane su im sve izrazitije okršene. 
        Neke od ljevkastih ponikava na JZ padini oblikovane su na transgresivnom kontaktu Jelar naslaga sa starijim jurskim ili krednim naslagama a karakterizira ih asimetrija. Strmije strane su na dijelu izgraðenom od Jelar naslaga, a blaže položene strane u dijelovima izgraðenim od starijih naslaga (D., Perica, 1993.). To je posljedica jače podložnosti kombiniranom (korozijskom i derazijskom) trošenju Jelar naslaga. često, strane oblikovane u Jelar naslagama karakterizira pojava bizarnih reljefnih oblika (kukovi i slični oblici), a u njihovom podnožju se akumuliraju i manje količine urušnih blokova (npr. u ponikvi Župni do iznad Starigrada-Paklenice). Prema tome, ova grupa ponikava pripada u strukturno asimetrične ponikve. 
        Središnje dijelove padine, kao i vršne dijelove Velebita u čijoj graði prevladavaju jurske i trijaske karbonatne naslage obilježava dominacija ljevkastih ponikava. Na središnjim dijelovima JZ i SI padine, kao i nižim vršnim dijelovima (do visine od približno 1300 m), takoðer su dna ovih ponikava ispunjena padinskim korelativima i rezidijumom, dok su s porastom visine one sve intenzivnije okršene. Izrazita prevlast vapnenaca, kao i njihova visoka čistoća, omogućili su snažnu koroziju, pa se ponikve oblikovane u njima ističu većim dimenzijama, dok su one nastale u trijaskim naslagama, gdje je znatno veći udio dolomita, manjih dimenzija. Ponikve oblikovane u jurskim naslagama imaju slične dimenzije kao i one oblikovane u Jelar naslagama, ali zbog čistoće vapnenaca u njima je znatno manja količina rezidijuma. Meðu ponikvama oblikovanim u jurskim naslagama svojom veličinom (promjera oko 500 m, a dubine oko 150 m) osobito se ističe ponikva Oglavinovac na Južnom Velebitu. Treba meðutim, naglasiti da je to posljedica produbljivanja i proširivanja ponikava, pa tako i Oglavinovca, ledom tijekom pleistocena. 
        S obzirom da su ponikve vršnog dijela Velebita, za vrijeme zadnje oledbe imale ulogu cirkova u njima je ostala znatna količina morenskog materijala, koji je naknadno mraznim procesima usitnjen (fot. 31.). Krupniji fragmenti se uglavnom nalaze na stranama i umrtvljeni su vegetacijskim pokrovom, dok je sitniji materijal ispran i ispunjava dna ponikava. U slučajevima gdje je došlo do oštećenja vegetacijskog pokrova (prvenstveno kao posljedica transhumantnog stočarstva), gravitacijski, ali prenošen i puzanjem snijega, koji se u pojedinim ponikvama zadržava i do sredine ljeta oblikovane su kamene struje ili rijeke. Na taj način dolazi do postupnog zatrpavanja dna ponikava. Led koji se kretao iz jedne ponikve u drugu snižavao je prijevoje izmeðu njih, pa je tako na nekim mjestima došlo do njihovog spajanja, a neke od njh danas imaju izgled uvala (Janjčarica). Na mjestima gdje se led kretao prema nižim dijelovima SZ ili JZ padine, takoðer su snižene strane ponikava, a ponegdje je došlo do oblikovanja otvorenih ponikava.
        često povećan nagib slojeva trijaskih i jurskih naslaga i korozijski proces koji se odvijao uz dijastrome, rezultirao je njihovim asimetričnim izgledom. Osobito lijepi primjeri ovakvih ponikava nastali su u vršnom dijelu Južnog Velebita, od Solila prema Vaganskom vrhu, a na Sjevernom Velebitu nedaleko Zavižanskog Pivčevca. Dna ovih ponikava, često su u podnožju strmijih strana ispunjena urušnim blokovima koji su nastali kao posljedica gravitacijskog urušavanja korodiranih blokova, ali i jakog mraznog trošenja glava slojeva. Obzirom, da se dno ponikve, a samim tim i mjesto poniranja vode nalazi u podnožju strmije strane ponikve, ponekad dolazi i do stvaranja manjih prevjesa, a često je ova strana skoro vertikalna tako da ove ponikve mogu predstavljati prijelazni oblik prema  kotlastim ili bunarastim ponikvama. 
        Osim strukturne predispozicije, na asimetričan izgled ponikava vršnih dijelova Velebita utječe i snijeg koji se nanošen vjetrom i lavinama akumulira u njima. Termička inverzija i jača zasjenjenost osobito pogoduju zadržavanju snijega na južnim (osojnim) stranama ponikava. U takvim slučajevima zbog dugotrajnijeg vlaženja i s tim povezanim bočnim korozijskim djelovanjem sniježnice, ona postaje strmija.   
        Kotlaste i bunaraste ponikve najčešće su oblikovane u vršnim dijelovima Sjevernog Velebita, izgraðenim od Jelar naslaga (Hajdučki i Rožanski kukovi - fot. 32., 33., i 35.) dok se na ostalim dijelovima Velebita rijeðe javljaju (fot. 34.). Osnovna karakteristika ovih ponikava su njihove skoro potpuno vertikalne strane. Dna kotlastih ponikava su zaobljena, ponekad ispunjena rezidijumom, dok su dna bunarastih ponikava znatno češće ispunjena kamenim blokovima. Najvećih dimenzija su na području Hajdučkih i Rožanskih kukova. Širina i dubina im ovdje često prelazi preko 100 m. Kotlaste ponikve u pravilu imaju veći promjer od dubine, dok je dubina bunarastih ponikava veća 2 - 3 puta od njihovog promjera. Kod bunarastih ponikava u pravilu se jasno mogu uočiti pukotine (dijaklaze i paraklaze) duž kojih su oblikovane korozijskim procesom. Vrlo često bunaraste ponikve prema genezi pripadaju u urušne ponikve, te je to jedan od razloga njihovih vertikalnih strana i velike dubine. Pojava speleoloških objekata na dnu ovih ponikava potvrðuje njihov nastanak urušavanjem. Kotlaste ponikve prema genezi mogu biti korozijske, urušne i ulegnute.
        Najveći broj ponikava na prostoru Velebita prema morfogenezi pripada u one korozijskog nastanka. Prema obliku najčešće u ovu grupu pripadaju karličaste i ljevkaste, a rijeðe kotlaste i bunaraste ponikve. S obzirom na strukturnu predisponiranost, i način na koji je ostvarena korozija varira i njhova dubina i izgled. Na prostorima gdje je bio ili je razvijen pedološki pokrov u pravilu su pliće i šire, dok su na golim terenima dublje i uže. Na njihovim dnima nalaze se uglavnom sitasti ponori koji su u znatnoj mjeri zatrpani padinskim korelativima i rezidijumom. 
        Ulegnute ponikve nastaju polaganim slijeganjem u manje šupljine nastale korozijom podinskih slojeva, a na dijelovima gdje prevladavaju Jelar naslage i zbog sufozijskog ispiranja leća i proslojaka gline u unutrašnjosti stijenskog kompleksa. Na ovaj način oblikovane ponikve su rijetke, a kao posljedica litoloških osobina naslaga uglavnom se javljaju u Jelar naslagama. Na područjima koja su izgraðena od uslojenih karbonatnih naslaga, pojavljuju se na onim dijelovima gdje su one blaže nagnute. Po obliku prevladavaju ljevkaste i kotlaste ponikve.         
        Aluvijalne ponikve nastale su na dijelovima gdje su karbonatni stijenski kompleksi prekriveni mlaðim (uglavnom kvartarnim i holocenskim) naslagama. Korozijski proces koji se odvija u karbonatnim naslagama što leže u podini uvjetuje pojavu udubljenja u koja sufozijski ili ulijeganjem dospijeva materijal mlaðih naslaga. Prema genezi ove ponikve zapravo predstavljaju prijelazni oblik izmeðu korozijskih i ulegnutih ponikava (A., Bögli, 1980.). Ponikve nastale na ovaj način mogu se uočiti na dnu zavala polja u kršu Srednjeg Velebita (Oštarijsko i Štirovača), kao i na području Struga, blizu prijevoja Buljme, na Južnom Velebitu. Na Strugama, aluvijalne ponikve oblikovane su sufozijskim ispiranjem materijala što je imalo za posljedicu slijeganje krupnijeg morenskog materijala. 
        Urušne ponikve oblikuju se naglim urušavanjem stijenskog kompleksa. Obično se radi o urušavanju svodova speleoloških objekata (najčešće kaverni). S obzirom da ove ponikve najčešće imaju bunarast ili kotlast izgled na njihovom dnu česta je pojava otvorenih ponora, odnosno speleoloških objekata. Takav je slučaj s ponikvama podno Velikog Rajinca na području Sjevernog Velebita. Meðutim, ima primjera kada dolazi do urušavanja dijela dna lijevkastih ponikava, koji predstavljaju svodove iznad speleoloških objekata (kao Vrtlina na Južnom Velebitu, nedaleko Malog Rujna). 
        Prema UIS-u (Union International de Speleologie) ponikve kojima je dubina veća od širine svrstavaju se u vertikalne speleološke objekte (jame). U tom slučaju neke od bunarastih ponikava vršnog dijela Sjevernog Velebita na području Rožanskih (npr. Varnjača) i Hajdučkih kukova predstavljaju jame.
        Uočena je i pojava da dolazi do oblikovanja manjih sekundarnih ponikava na stranama ili pak na dnu većih, prvenstveno karličastih i lijevkastih ponikava. Prema genezi one pripadaju vrsti korozijskih i aluvijalnih ponikava.
        Na kartama gustoće ponikava (sl. 38.) uočava se povećanje njihovog broja od nižih dijelova JZ, primorske padine, prema vršnom dijelu, dok je najveća gustoća uočljiva na pojedinim dijelovima SI, ličke padine.        
        Niže dijelove JZ padine obilježava mali broj ponikava na km2. Dapače, na pojedinim dijelovima uočava se njihov potpuni nedostatak, dok im je drugdje gustoća rijetko veća od 10 na km2. To osobito dolazi do izražaja na jače nagnutim dijelovima padina koji odvajaju mlaði, niži pediment od obale i od starijeg (višeg) pedimenta, kao i na strmcima na području V. i M. Paklenice. Nedostatak ponikava na tim dijelovima posljedica je povećanog nagiba (koji često prelaze vrijednost od 550) što pogoduje znatno bržem površinskom otjecanju voda, a što se očituje u smanjenom intenzitetu korozije. Pojava ponikava na mlaðem pedimentu je rijetka. Prevladavaju pliće karličaste ponikve, velikog promjera, često otvorene prema nižim dijelovima.
        Na središnjem dijelu JZ padine, odnosno na gornjem (starijem) pedimentu uočava se porast broja ponikava. Ovdje prevladavaju ljevkaste i tavaste ponikve manjeg promjera, a njihova gustoća manja je od 10 na km2. Manji nagibi (5 - 120), na najširem dijelu pedimenta izmeðu V. i M. Paklenice pogodovali su oblikovanju ponikava, tako da njhova gustoća dostiže i više od 30 na km2.
        Vršne dijelove karakterizira povećanje gustoće ponikava od Južnog prema Sjevernom Velebitu. Na području Južnog Velebita, najveća gustoća ponikava utvrðena na blaže nagnutim dijelovima starijeg pedimenta SI padine, na području izmeðu Sv. Roka, Gračaca, Panosa (1198 m) i Tulovih greda (1182 m) gdje ona premašuje vrijednosti i od 90 ponikava na km2. Na ostalim dijelovima ponikve su rijetke ili u potpunosti nedostaju. Najvećim dijelom SI padina je na području Južnog Velebita jače nagnuta (prevladavaju nagibi četvrte kategorije - 12 - 320), a njeni najniži dijelovi su u zavali Ličkog i Gračačkog polja u kršu prekriveni kvartarnim naslagama.
        Vršni dijelovi Srednjeg i Sjevernog Velebita, kao i njihove SI padine, zapravo predstavljaju dijelove zaravni. S obzirom na gustoću ponikava, na SI padini ističu se područja Begovače, Konjske glave, izmeðu potoka Pazarišnice i Bakovca, zavale polja u kršu Štirovača-Klepina duliba i Pepelarica, gdje su vrijednosti veće od 50, a mjestimično i preko 100 ponikava na km2. Nastanak ovako velikog broja ponikava posljedica je tektonske razdrobljenosti zaravni i pedimenta, njihovog litološkog sastava, kao i prevlasti nagiba treće (5 - 120) kategorije koji su omogućili intenzivan korozijski proces. U znatnoj mjeri brojnost ovako velikog broja ponikava posljedica je litološke nehomogenosti stijena. Na području zavale polja u kršu Štirovača-Klepina duliba, Pepelarica, kao i na starijem pedimentu (na SI padini Južnog Velebita) u sastavu prevladavaju naslage trijaske starosti u kojima je uz vapnence velik udio dolomita. Do oblikovanja ponikava došlo je uglavnom u koroziji podložnijim vapnencima, a po veličini dominiraju manje ljevkaste ponikve, promjera oko desetak metara. čestina pojave ponikava na ovim područjima daje izgled boginjavog krša. Na SI padini, područja rasjedno predisponiranih strmaca (Brušanski, Bakovački i rasjed Lomska duliba-Bakovac) obilježava smanjenje gustoće ponikava ili njihov potpuni nedostanak. To je prvenstveno posljedica povećanih nagiba (i više od 320), a okršavanje je na takvim padinama (a identična je situacija i na JZ, primorskoj padini) izraženo intenzivnim razvojem škrapa.
        U vršnom dijelu Južnog Velebita, istočno od prijevoja M. Halan specifičan je razvoj ponikava u zoni izgraðenoj od donjojurskih mrljastih vapnenaca s dolomitima. Kako ovi vapnenci sadrže znatnu količinu fino dispergirane glinovite komponente, ali i dolomita, oblikovane su ljevkaste ponikve malog promjera, u dvije izdužene zone. 
        U oblikovanju uvala (fot. 37. - 39.) tektonska predispozicija je imala presudnu ulogu. Njihov nastanak je uglavnom vezan uz zone važnijih rasjeda (npr. Brušanski i Bakovački) koji su omogućili jako korozijsko trošenje, razlomljenih stijenskih kompleksa. Upravo stoga njihovo glavno obilježje je izduženost u smijeru pružanja rasjeda (J. Poljak, 1952.). Uvale vršnih dijelova Velebita, tijekom zadnje oledbe su u znatnoj mjeri preoblikovane glacijalnom egzarazijom. Dna su im najvećim dijelom okršena i iskošena, često prekrivena manjim zdjeličastim i ljevkastim ponikvama (Duboke Jasle, Bilensko i Dundović Mirevo-fot. 39.). Strane uvala, kao i kod ponikava, prema višim dijelovima sve su izrazitije okršene, a dominiraju nagibi četrvte kategorije (12 - 320). S obzirom na litološke osobine stijena i hipsometrijski položaj, kod uvala kao i kod ponikava mogu se uočiti odreðene morfološke različitosti.  
        Dna nekih uvala koje su oblikovane na nižim i središnjim dijelovima JZ padine, kao i u vršnom dijelu Srednjeg Velebita (Dabri), a oblikovane su u jurskim prvenstveno vapnenačkim naslagama ili na kontaktu s Jelar naslagama obilježava zapunjenost rezidijumom i pretaloženim padinskim ilovačama i kršjem. Ovo njihovo obilježje je u suprotnosti sa shvaćanjem J. Cvijića (1901.), koji je smatrao da je okršenost dna jedno od temeljnih morfoloških obilježja uvala. Takovo shvaćanje se u znatnoj mjeri održalo i do novijeg doba (A. Bögli, 1980.). Ispunjenost korelativima posebno je izražena u uvalama oblikovanim na kontaktu jurskih i Jelar naslaga. To je u prvom redu posljedica pojave uložaka i leća glina i lapora u Jelar naslagama. Debljina korelativa na dnu uvale Crni i Ravni Dabar iznosi vjerojatno i preko 3 m. To se može zaključiti na osnovu dubine bunara (Crni Dabar), odnosno ponora (Ravni Dabar). Visok udio čistog CaCO3 u jurskim naslagama odrazio se na manju količinu rezidijuma, kao i spiranjem pretaloženog materijala, pa je na dnu uvala koje su oblikovane u njima, utvrðena izraženija okršenost. Dna ovih uvala su u pravilu stalno (Konjsko, fot. 38.) ili povremeno naseljena (Radlovac) i agrarno iskorištena. Fragmenti obronačnog kršja su obično odstranjeni i odloženi u obliku gromila (gromača).
        Na današnji izgled uvala u vršnim dijelovima Velebita velikog utjecaja imali su snijeg i led koji su se u njima akumulirali tijekom pleistocenske oledbe. To osobito dolazi do izražaja u uvalama Lomska duliba (fot. 37.), Lubenovac, Javornik i Dušice, koje su imale dvojnu ulogu cirka i valova. Snijeg s okolnih padina koji se u njih urušavao lavinama (a u slučaju Javornika i ledenjak koji je dolazio sa Struga), u njima se sabijao, postupno se pretvarao u led koji se je kretao prema nižim dijelovima Velebita. Ledena masa je na svom putu preoblikovala dna i strane uvala, proširujući ih i produbljujući. Podinski morenski materijal (slično kao i u ponikvama vršnog  dijela koje su obavljale ulogu cirkova) naknadno je mraznim procesom mehanički dodatno razdrobljen i usitnjen. Sitnije čestice materijala isprane su i odnešene na dna uvala, dok su krupniji fragmenti ostali na nižim dijelovima strana i imaju izgled neuredno razbacanog kršja (S. Belij, 1985.).         
        Pojedine uvale vršnog dijela najvjerojatnije su nastale spajanjem većih ponikava (Ramino korito, Javornik, Janjčarica). Takvoj morfogenezi u znatnoj su mjeri pridonjeli i ledenjaci u vrijeme zadnje oledbe. Ledenjak je pri tome snižavao pregibe izmeðu pojedinih ponikava tako da su oni danas jedva uočljivi. Uvala Ramino korito nastala je spajanjem niza većih ljevkastih ponikava, zbog snižavanja njihovih strana bočnim korozijskim djelovanjem. 
        Dno uvale Veliki Ledenik (nedaleko Starigrada-Paklenice) zbog naknadnog probijanja toka bujičnjaka Kozjače djelomično (zapadni dio) je ispunjeno i aluvijalnim nanosima.  
        Voda koja se slijevala niz strane uvala, kao i kod ponikava oblikovala je ponore na njihovom dnu. Najčešće su to zatvoreni sitasti ponori. Prema D. Aubertu (1966.) i A. Bögliju (1980.) sitasti ponori ponikava, koje su istraživali, sadrže materijal i predwürmske starosti, a najvjerojatnije je kod ponora na dnu velebitskih ponikava i uvala identična situacija. Začepljenost ponora, prvenstveno u ljevkastim i karličastim ponikvama, većim količinama rezidijuma i obronačnih glina u nekim ponikvama uvjetuje povremena plavljenja (Brišće iznad Tibanj-Mandaline). Posebno su zanimljiva i dva Velebitska jezera (Babino i Malovansko) koja su takoðer nastala na dnu većih ponikava zahvaljujući nakupini gline koja je začepila pukotine i spriječava poniranje vode. Brojne lokve, na dnu ponikava i uvala (Javornik) nastale su antropogenim nabijanjem glina. Otvoreni ponori znatno su rijeði i uglavnom predstavljaju vertikalne speleološke objekte. Meðu njima se ističu oni na dnu Raminog korita (dubine preko 100 m) i jama Ledenica na na dnu Lomske dulibe (dubine 432 m). 




3.3.1.3. BOGAZI


        Rijedak krški oblik,  na prostoru Velebita je krški jarak ili bogaz (fot. 40.) Javljaju se na područjima koja su tektonski izuzetno razlomljena (I. Gams, 1974). Nastali su duž vertikalnih rasjednih pukotina (dijaklaza i paraklaza) koje su naknadno korozijski produbljene i proširene. Dužina im je i do nekoliko desetaka metara, a maksimalna dubina i širina kreće se do nekoliko metara, no ima ih i većih dimenzija. Osobito su impresivna dva krška jarka na lokalitetu Runjava Glava blizu kuka Stapine (Južni Velebit). Dužina im doseže preko 100 m, duboki su i do 25 m, a širina im varira od 5 do 7 metara. Dna ovih jaraka takoðer su ispunjena rezidijumom i urušnim blokovima.




3.3.1.4. KUKOVI


        Oblikovanje kukova najčešće je vezano uz područja u čijoj graði dominiraju Jelar i jurske naslage. Uz tektonsku predispoziciju (svi značajniji kukovi oblikovani su u područjima gdje je utvrðena jača tektonska aktivnost, npr. Crljeni kuk uz paklenički rasjed, Dabri uz brušanski), s obzirom na njihovu izrazitu morfološku raznovrsnost, imale su litološke osobine navedenih naslaga. Kukovi oblikovani u jurskim naslagama, nastali su selektivnom denudacijom stijenskog kompleksa i to u dijelovima gdje se u sastavu uz vapnence pojavljuju i ulošci dolomita. Zbog jače podložnosti mehaničkom trošenju dolomita, kompaktniji vapnenci zaostaju u obliku većih ili manjih monolita (A. Bognar, I. Blazek, 1986.). Meðu kukovima nastalim u jurskim naslagama osobito se ističu Anića kuk (714 m -fot. 41.) i Crljeni kuk (1661 m) u V. Paklenici. Uz kukove, dijelove izgraðene od Jelar naslaga karakterizira pojava cijelog niza neobičnih oblika kao što su grede, kamene igle, stupovi, tornjevi i dr (fot. 42.). Svojim izgledom i veličinom ističu se Tulove grede (1182 m), Bojinac (Bojin kuk  - 1110 m), Dabri (Kiza - 1274 m), Hajdučki (1649 m) i Rožanski (Vratarski kuk - 1676 m)  Njihovom oblikovanju pogodovala je nehomogenost klasta, razlika u cementnom vezivu i pojava manjih uložaka glina i lapora u sastavu breča. Slijedeći bitni čimbenik u njihovom oblikovanju je da su najbizarnije forme nastale na kontaktu Jelar naslaga s onim starijima u podini. S obzirom da su Jelar naslage u reljefnom pogledu ustrmljenije to ukazuje na njihovo brže trošenje. Nastanak kukova i drugih neobičnih reljefnih oblika posljedica je kombiniranog selektivnog utjecaja korozijskog i sufozijskog trošenja stijenskih kompleksa. Ulošci lapora i glina podložniji su sufozijskom trošenju, dok su zbog nehomogenosti klasti različito podložni korozijskom i mehaničkom trošenju. Na kraju to rezultira bizarnošću nastalih oblika. 




3.3.1.5. PRIRODNI MOSTOVI I PROZORCI


        Oblikovanje prirodnih mostova i prozoraca, slično kao i kod kukova obilježje je dijelova Velebita u čijoj graði dominiraju Jelar naslage, vapnenci i vapnenačko-dolomitčne naslage jurske starosti. Prirodni mostovi oblikovani u vapnenačkim jurskim naslagama, najčešće su nastali korozijskim djelovanjem i zapravo predstavljaju ostatke urušenih špiljskih svodova (fot. 43.). Na to ukazuju i mjesta njihove pojave. Obično se javljaju u izduženim udubljenjima (npr. Runjava glava, nedaleko Stapa), čija su dna ispunjena blokovima, najvjerojatnije kao posljedica urušavanja tankog špiljskog svoda. Na područjima gdje prevladavaju vapnenačko-dolomitične jurske naslage do njihovog oblikovanja je došlo prvenstveno zbog jače podložnosti dolomita mehaničkom trošenju (npr. "vrata" na području Krceljuše u V. Paklenici). Pojava prirodnih mostova i prozoraca znatno je češća na dijelovima izgraðenim od Jelar naslaga. Svojim izgledom interesantni su prozorac i most (fot. 44.) nedaleko Vidakovog kuka (866 m) i prirodni most u Šupljoj drazi iznad Jablanca. Njihovo oblikovanje, slično kao i kod kukova, zbog nehomogenosti breča prvenstveno je vezano uz kombinirano korozijsko, sufozijsko i mehaničko trošenje gdje kompaktniji i čvršći dijelovi zaostaju u obliku mostova i prozoraca, a znatno rjeðe predstavljaju dijelove urušenih špiljskih svodova.




3.3.1.6. čUčAVCI


        Oblikovanje čučavaca (fot. 45.) takoðer je posljedica kombiniranog djelovanja selektivne denudacije i korozije breča ( prvenstveno Jelar naslage). Prema J. Poljaku (1929.) nastanak im je uvjetovan postojanjem, mehaničkom trošenju podložnijih uložaka u donjem dijelu stijenskih blokova, dok gornji otporniji dio zaostaje kao čučavac. No, s obzirom da su čučavci u pravilu odvojeni od podloge na kojoj leže, a nisu promjenili svoj položaj, do njihovog odvajanja je najvjerojatnije došlo korozijom. Takoðer je moguće da oni predstavljaju dijelove blokova koji su u nižem dijelu suženi subkutanom korozijom, a naknadnim odnošenjem pedološkog pokrova je i njihov donji dio izbio na površinu. 




3.3.1.7. TIPOVI KRŠA


        Pojava i prevlast pojedinih tipova krša u prvom redu posljedica je meðusobnog odnosa litoloških osobina stijenskog kompleksa, klimatskih prilika, a u novije vrijeme i utjecaja čovjeka. 
        Na JZ, primorskoj padini, u čijem sastavu dominiraju Jelar naslage, vapnenci gornje i srednje jure, kao i kredne naslage, prevladavaju reljefni oblici karakteristični za goli krš koji se javlja u dva oblika: kao ljuti krš (škrape, grohot, kamene igle, šiljci i druge bizarne forme-fot. 46.) i stjenoviti krš. Ovo područje obilježava pojava brojnih škrapara. Na dijelovima s manjim nagibom dominiraju škrapari nastali oblikovanjem mrežastih škrapa, koje su često prešle u fazu grohota (fot. 14., 18. i 25.). Ponekad ove škrape dosežu dubinu i preko 1 m, te predstavljaju izuzetno teško prohodan teren. Zbog čestog razvoja rebrastih škrapa na stranama stijenskih blokova, osobito kukova, i ta područja pripadaju ljutom kršu (fot. 6.). Ljuti krš je rasprostranjen i na dijelovima terena s izraženijim nagibom slojeva, što je pogodovalo intenzivnijem  korozijskom  procesu. Tamo gdje prevladavaju Jelar naslage, veliku važnost za oblikovanje krša imala je njihova struktura i tekstura. Izrazita dominacija karbonatnog kršja i vapnenačkog veziva, i brojnih (primarnih i sekundarnih) pukotina pogodovali intenzivnom okršavanju. 
        Pojava stjenovitog krša takoðer je vezana za niže i središnje dijelove SI padine Velebita. Najčešće prevladava na dijelovima gdje nije došlo do intenzivnog razvoja škrapa. Na oblikovanje i prevlast stjenovitog i ljutog krša na nižim i središnjim dijelovima JZ padine važnu je ulogu imao i ima čovjek; paljenje šuma i pretvaranje tih površina u pašnjake, utjecalo je na jače spiranje i deflaciju, a time i odnošenje oskudnog pedološkog pokrova i pojavu gole stjenovite podloge (V. Rogić, 1958., J. Cvijić, 1927. i R. Simonović, 1921.). Da se vrlo često radi o ekshumiranom kršu ukazuje i izgled škrapa indicira da su oblikovane subkutanom korozijom (fot 16. i 48.). 
        Polupokriveni i pokriveni krš dominira na područjima s autohtonom vegetacijom u čijem sastavu prevladavaju vapnenci i dolomiti u izmjeni, dolomitični vapnenci i dolomiti (fot. 47.). Razvoju ovih tipova krša u znatnoj mjeri je pogodovala i slabija podložnost stijenskog kompleksa koroziji. Područja polupokrivenog i pokrivenog krša vezana su za više dijelove JZ padine i SI padine, gdje dominiraju manji nagibi (prevladava pokriveni krš), te na područjima s razvijenim šumskim pokrovom koji je spriječio spiranje pedološkog pokrova. Pokriveni krš osobito je karakterističan za dna karličastih (zdjeličastih) ponikava, uvala i zavala polja u kršu. U cijelom prostoru sudjeluju padinski korelativi i rezidium. Mjestimično, zbog specifičnih prilika krška podloga prekrivena je i glaciofluvijalnim (Malo Rujno) ili aluvijalnim (Baške Oštarije) sedimentima. U slučajevima kad je krška podloga prekrivena sedimentima koji nisu nastali kao rezultat korozijskog trošenja "na mjestu", već su transportirani iz nekog drugog područja. I. Gams (1974.) takav krš naziva "prekriveni krš". 
        Područja SI padine, gdje dominiraju nagibi od 2 - 120, a osobito dijelove  gdje se u sastavu izmjenjuju srednjetrijaski dolomiti i vapnenci obilježava  pojava boginjavog krša. Gustoća ponikava na km2 tu prelazi i 50 ponikava. Pojava tako velikog broja ponikava je posljedica u prvom redu jake mikrotektonske razlomljenosti stijenskih kompleksa i veoma dugog vremenskog razdoblja kojima su ti prostori (najčešće dijelovi poremećenih starijih zaravni) bili izloženi utjecajima procesa okršavanja.
        Područja Velebita Iznad 1200 do 1300 m zbog nižih temperatura i dužeg zadržavanja snijega i sve veće dominacije periglacijalnih procesa obilježava pojava krionivalnog krša (fot. 49.), koji u najvišim dijelovima u potpunosti prevladava. Meðutim, zbog specifičnih mikroklimatskih uvjeta (ekspozicija i termičkih inverzija) krionivalni krš mjestimično se pojavljuje i na visinama od svega  950 - 1000  m (okolica kuka Stapine i na sjevernim padinama Sladovače).






























3.3.2. ENDOKRŠKI RELJEF


3.3.2.1. SPELEOLOŠKI OBJEKTI


        Iako speleološki objekti već u prvoj polovici ovog stoljeća privlače pažnju istraživača (J. Poljak, 1929. i I. Krajač, 1932.), prvim sustavnim istraživanjem može se smatrati ono provedeno na području NP "Paklenica" tijekom 1957. godine (S. Božičević, 1958. i 1965.). Dalje, tijekom 60 -tih godina, počinju se provoditi sustavna istraživanja na području Sjevernog i Srednjeg Velebita (područja sekcija TK 1:50 000, listovi Senj I i II, Gospić, podjela prema pariškom početnom meridijanu) u organizaciji Speleološkog društva Hrvatske. Tijekom 70 -tih godina istraživanja su slabijeg intenziteta, a veća aktivnost bilježi se 80 -tih godina. Otkrivanjem Lukine jame tijekom 1993. godine, koji ujedno predstavlja najdublji sustav (Lukina jama-Trojama, dubine 1392 m), područje Velebita privlači brojne speleologe, tako da je u zadnjih nekeliko godina otkriven i istražen izuzetno velik broj novih speleoloških objekata. No, na žalost, za cjelokupno područje Velebita može se reći da još uvijek spada u speleološki slabo istražena područja Hrvatske. Na izuzetno jak intenzitet okršavanja u podzemlju Velebita, a samim tim i na bogatstvo speleološkim objektima, najbolje ukazuje činjenica da je prilikom gradnje 8 km dugog hidrotehničkog  tunela  RHE  "Obrovac" nabušeno 50 kaverni (S.  Božičević,  1987.).  
        čestina pojave speleoloških objekata, kao i njihov oblik, veličina i smijer pružanja na području Velebita, posljedica su kombiniranog djelovanja i meðuovisnosti strukturne graðe, litoloških i hidrogeoloških osobina stijena koje učestvuju u graði Velebita i klimatskih faktora koji su utjecali na intenzitet korozijskog procesa i fluvijalne erozije (S. Božičević, 1978., 1987. i 1995., A. Bögli, 1980., M. Garašić, 1986. i M. Kuhta, 1990.). 
        Klimatski faktori imaju izuzetno veliko značenje pri genezi speleoloških objekata, a meðu njima se osobito ističe količina oborina. Iako cijelo područje Velebita prima preko 1000 mm oborina godišnje, analizom gustoće (do sad poznatih) speleoloških objekata može se uočiti njihov veći broj u vršnim dijelovima Velebita koji primaju preko 2000 mm oborina godišnje. Ako se uz količinu oborina uzme u obzir da vršne dijelove karakteriziraju i niže temperature, što rezultira znatno manjim gubitkom vlage isparavanjem, onda je jasno da je i intenzitet korozije znatno jači. Meðutim, veličina speleoloških objekata, kao i njihova ispunjenost sekundarnim sedimentima (prvenstveno sigovinom), koji su istraženi na SZ (primorskoj) padini, a gdje je količina oborina manja od 2000 mm, uz znatno veće isparavanje, ukazuje na veliko značenje paleoklimatskih prilika pri njihovoj genezi (S. Božičević, 1965., 1987. i 1995., M. Garašić, 1986. i M. Kuhta, 1990.). Nastanku speleoloških objekata najvjerojatnije su pogodovala razdoblja prve polovice i sredine glacijalnih razdoblja koja obilježava porast količine oborina i do 20%, a zbog nižih temperatura isparavanje je znatno manje. U nekim speleološkim objektima (jama Puhaljka, Ponor na Grginom brijegu, špilje kod Bačić kuka i u Crnom Dabru) takoðer su uočeni tragovi mraznog djelovanja koji su se odvijali tijekom hladnijih razdoblja geološke prošlosti (H. Malinar, 1984., Ž. Supičić, 1984. i M. Garašić, 1986.). Tijekom maksimalnog zahlaðenja, zbog izrazite dominacije glacijalnih i periglacijalnih procesa brojni otvori, ali i kanali speleoloških objekata, koji su obavljali funkciju ponora, zapunjeni su evakuiranim materijalom (D. Ford i P. Williams, 1994.). Na to ukazuju i glaciofluvijalni sedimenti otkrivani u jami Puhaljci (H. Malinar,1984.)
        Snijeg i led imaju i danas veliko značenje pri oblikovanju speleoških objekata u vršnim dijelovima Velebita (približno iznad 1000 m). čest je slučaj da su speleološki objekti, ili njihovi ulazni dijelovi, u višim dijelovima Velebita zbog specifičnog položaja njhovog ulaza i kanala, kao i nižih temperatura ispunjeni snijegom i ledom tijekom cijele godine. Veličina i volumen tih dijelova, kao i u potpunosti ispunjenih objekata u pravilu su veće od onih u blizini bez snijega i leda. To je posljedica intenzivnog mraznog trošenja stijenskog kompleksa (M. Garašić, 1986.).
        Prema litolostratigrafskim osobinama stijena u kojima su oblikovani speleološki objekti mogu se uočiti odreðene razlike. Speleološki objekti, kao i njihova veličina znatno su češći (i većih dimenzija) u vapnencima, nego u ostalim karbonatnim naslagama. Pojava speleoloških objekata u karbonskim i permskim naslagama izuzetno je rijetka. Zapravo, otkrivena su svega dva speleološka objekta na području Brušana, nastala u permskim vapnencima. To su jednostavni horizontalni objekti dužine svega nekoliko metara (M. Garašić, 1986.). 
        Od do sada istraženih speleoloških objekata na području Velebita, najveći dio je oblikovan u trijaskim i jurskim naslagama, a meðu njima se mogu uočiti neke razlike uvjetovane čistoćom vapnenaca. Kanali speleoloških objekata nastalih u trijaskim naslagama, gdje je znatno češća pojava dolomita, a mjestimično i prevladavaju, znatno su uži, ponekad jedva prohodni. Speleološki objekti, velikih dimenzija najčešći su u masivnim vapnencima (s mjestimičnom pojavom manjih leća i proslojaka dolomita) srednjeg trijasa, a osobito u čistim vapnencima jure. Svojom veličinom osobito se ističu objekti formirani u debelo uslojenim vapnecima i vapnencima s proslojcima dolomita na području Štirovače, i debelo uslojenim jurskim vapnencima na području NP "Paklenica" (Manita peć, Kaverna pod Crljenim kukom), kao i jama Vrtlina (nedaleko M. Rujna) i jama Mamet (S. Božičević, 1965., 1995. i 1987., M. čepelak, 1978., M. Garašić, 1986. i M. Kuhta, 1990.).         
        S obzirom na hidrološke osobine može se uočiti da je u većini objekata nastalih u trijaskim naslagama stalno ili djelomično prisutna podzemna voda, dok su objekti oblikovani u jurskim naslagama skoro u potpunosti bez njenog prisustva (S. Božičević, 1965. i 1987., M. Garašić, 1986. i M. Kuhta, 1990.). Znatno češća pojava vode u trijaskim karbonatnim naslagama posljedica je njihove opće slabije vodopropusnosti. Svojom veličinom posebno se ističu oni speleološki objekti (u trijaskim karbonatnim naslagama) koji su nastali na kontaktu ili u neposrednoj blizini s nepropusnim klastitima gornjeg trijasa. Suprotno tome, znatno veća debljina karbonatnih naslaga jure, kao i njihova izrazitija vodopropusnost rezultira bržim, daljim, poniranjem vode (S. Božičević, 1965. i 1995., M. Garašić, 1986., M. Kuhta, 1990. i A Pavičić, 1995.).
        Područja izgraðena od krednih naslaga za sad karakterizira slaba speleološka istraženost. To je posljedica njihovog relativno malog udjela u graði Velebita, kao i njihovog prostiranja na nižim dijelovima JZ padine koji su speleolozoma manje interesantni. Meðutim, istraživanje Modrić pećine koja obiluje brojnim speleothemima, a duga je 775 m (S. Legović, 1988. i J. Posarić, 1995.), ukazuje da u budućnosti treba obratiti veću pozornost na područja Velebita izgraðena od krednih naslaga. Takoðer, na to ukazuje činjenica da se speleološki objekti na području Hrvatske upravo najčešći u krednim naslagama (M. Garašić, 1986.)         
        Iako su neki istraživači Velebita negirali postojanje speleoloških objekata na dijelovima izgraðenim od Jelar naslaga (J. Poljak, 1929.)  novijim istraživanjima na području Sjevernog, Južnog i Jugoistočnog Velebita, kao i susjednim dijelovima Ličkog polja, to se sve više opovrgava. Zapravo, može se reći da čestina pojave speleoloških objekata na područjima izgraðenim od Jelar naslaga, kao i njihova veličina ne zaostaju za onima formiranima u područjima srednjotrijaskih i srednjojurskih vapnenaca. To potvrðuje otkriće Lukine jama-Trojame, a posebno velika koncentracija objekata u njenoj neposrednoj blizini[7]1, Horvatova i Poljakova pećina u Ličkom polju, pa jame Burinka i Munižaba na Crnopcu-JI Velebit, pećine čude i čavle kraj Muškovaca-Zrmanje, u kojima se prema M. Garašiću (1992.) zapaža vrlo jasna uslojenost naslaga, te kaverne na koje se naišlo prilikom izrade hidrotehničkog tunela RHE   "Obrovac" (S. Božičević, 1987.).
        Meðu speleološkim objektima nastalim u kvartarnim (glaciofluvijalnim i fluvioglacijalnim) naslagama prevladavaju kratki horizontalni objekti (polupećine i potkapine) nastali prvenstveno bočnom erozijom bujičnjaka. Njihova pojava najčešća je na području NP "Paklenica", a po svojoj veličini osobito se ističe polupećina Mokraća (nedaleko Furlanskih virova -fot. 63.). Položaj ovih pećina i polupećina vrlo često je nekoliko metara (mjestimično i do 20 m) iznad korita, danas pretežno samo povremenih bujičnjaka, nam ukazuje na to da su one nastale tijekom zadnje glacijacije. Takoðer, to ukazuje da su ove polupećine i pećine vrlo često oblikovane bočnim, prvenstveno erozijskim djelovanjem voda podledenjačkih potoka. 
        Kaverne na koje se naišlo prilikom izrade hidro-tehničkog tunela  RHE "Obrovac" takoðer se razlikuju po dimenzijama kanala. One u trijaskim naslagama su manje i u njima je registrirana pojava tekućica za razliku od onih u jurskim naslagama koje su znatno većih dimenzija (od kojih jedna  zaprema 11 700 000 m3 slobodnog prostora i  predstavlja do sada jednu od  najvećih prostorija istraženih u kršu Dinarida -sl. 39., pa je zbog njenog volumena došlo do odstupanja od predviðene trase tunela) s vodom prokapnicom koja odmah ponire dalje (S. Božičević, 1983.). 
        Strukturna predispozicija ima važnu ulogu pri oblikovanju speleoloških objekata. Brojne objekte na području Velebita obilježava podudarnost glavnog kanala sa smijerom i nagibom slojeva naslaga u kojima su oblikovani. Meðutim, u brojnim speleološkim objektima, osobito na nižim dijelovima SZ padine slojevi su teško uočljivi zbog debelih naslaga sigovine na bočnim stranama kanala speleoloških objekata. Speleološke objekte koji su oblikovani na područjima sa ustrmljenijim nagibom slojeva, kao i na onima gdje dominiraju deblje uslojeni vapnenci srednjeg trijasa i jure, karakterizira intenzivniji razvoj korozijskog procesa duž meðuslojnih pukotina, što prvenstveno dolazi do izražaja u njihovoj većoj dubini, a često i prostranijim kanalima. To osobito dolazi do izražaja u Manitoj peći i Jami Vodarici u NP "Paklenica", jami Puhaljci na Južnom Velebitu, objektima na području Štirovače i Klepine dulibe, ponoru Pepelarica na Srednjem Velebitu, špilji čavle kod Muškovaca itd. (S. Božičević, 1965., H. Malinar, 1984., D. Supičić, 1984., M. Garašić, 1986., M. Kuhta, 1990. i T. Kovačević, 1991.) .
        Pojava pukotina ili ruptura obilježava sve speleološke objekte. Prema M. Heraku (1984.) jedno od osnovnih obilježja tjemena bora je njihova veća raspucalost, a samim tim i mogućnost razvoja speleoloških objekata. Takove prilike  dolaze  do  izražaja  na  području  Štirovače  gdje  je  došlo  do razvoja speleoloških objekata duž tjemena antiklinale (M. Kuhta, 1990.). Pojava pukotina znatno se lakše uočava u speleološkom objektima nastalim u dolomitima i dolomitičnim vapnencima. Široke su svega 5 do 20 cm. Znatno ih je teže uočiti u objektima koji su oblikovani u vapnencima. Zapravo, zbog jače podložnosti vapnenaca korozijskom trošenju, pukotine u njima vrlo brzo dosežu dimenzije pravih špiljskih kanala. Pukotine često odreðuju orijentiranost kanala, a takav je slučaj i sa Cerovečkim pećinama i Hajdučkom pećinom (Rožanski kukovi-M. Garašić, 1986.). 
        Skoro svi speleološki objekti se nalaze u rasjednim zonama. Njihov generalni pravac pružanja, orijentiranost ulaza, kao i veličina vrlo često su posljedica geneze duž rasjeda (S. Božičević, 1965. i 1987., V. Božić, 1969., M. čepelak, 1979., H. Malinar, 1984., M. Garašić, 1986. i M. Kuhta 1990.). Jama Mamet (Južni Velebit) imponira veličinom svog ulaza koji je eliptičnog oblika, dimenzija 40 X 55 m, kao i njen nastavak koji se širi u prostranu dvoranu u obliku zvona do dubine od 206 m. Njeno oblikovanje predisponirano je na sjecištu dvaju rasjeda (pravca S-J i IJI-ZSZ -V. Božić, 1969.). U speleološkim objektima lakše se uočavaju rasjedi nastali na kontaktu različitih litostratigrafskih članova (jama Puhaljka, ponor potoka Crnog vrila -fot. 51.), a uz njih se mogu uočiti i gorska zrcala, kao npr. na dubini od 310 m, u donjem dijelu jame Puhaljke. U takovim slučajevima nagib kanala speleološkog objekta identičan je nagibu paraklaze (H. Malinar, 1984. i M. Garašić, 1986.). Novija speleološka istraživanja, provedena od 1993. g., na području Sjevernog Velebita posebno potvrðuju to pravilo. Izuzetno velik broj istraženih speleoloških objekata nalazi se u zoni Bakovačkog rasjeda, kao i rasjeda Lukovo-Lomska duliba-Bakovac. Duž ovih rasjeda nastali su i najdublji speleološki objekti u Hrvatskoj kao što su Lukina jama-Trojama 1392 m, Slovačka jama (istražena do dubine od 1264 m i nastavlja se dalje), Patkov gušt (553 m), Ledenica u V. Lomu (432 m) i brojni drugi objekti. Kanali i dvorane speleoloških objekata nastali na sjecištima rasjeda odlikuju se izuzetno velikim dimenzijama. Brojne pukotine korozijskim djelovanjem vode proširene su od svega nekoliko cm pa sve do veličine kanala. Svojom veličinom osobito imponira dvorana u središnjem dijelu Manite peći. Nastanak ove dvorane tektonski je predisponiran na sjecištu dva rasjeda (pravca pružanja SZ-JI i SI-JZ; S. Božičević, 1965. i 1995.). Osobitu važnost imale su pukotine u onim dijelovima stijenskog kompleksa gdje slojevitost nije izražena  i  gdje su slojevi horizontalni. 
        Prema fazi razvoja speleoloških objekata, na području Velebita mogu se uočiti odreðene razlike u njihovoj pojavi. Objekti koji se nalaze u početnoj fazi razvoja najčešće se pojavljuju na kontaktnim dijelovima SI padine sa zavalama polja u kršu, kao i na kontaktima nepropusnih i vodopropusnih naslaga. Uglavnom ih predstavljaju aktivni ponori i vrela, a njihovo istraživanje znatno je otežano zbog pretežno uskih kanala i stalnog prisustva vode u njima (M. Garašić, 1986. i N. Krešić, 1988.).
        Objekti koji se nalaze u drugoj, odnosno glavnoj fazi, takoðer su znatno češći na rubnim dijelovima SI padine (Babina jama, Strmotića ponor, ponori Jelar i Tučić-S. Božičević, 1992. i J. Ostojić, 1996.) na područjima u čijoj graði dominiraju trijaske naslage (objekti u Štirovači i Klepinoj dulibi-M. Kuhta, 1990.), te na kontaktima vodopropusnih i nepropusnih naslaga (ponor Crnog vrila-M. Garašić, 1981.). Speleološke objekte u ovoj fazi razvoja takoðer obilježava stalno prisustvo podzemnih voda, a sami objekti vrlo često predstavljaju ponore (Bunovac-M. čepelak, 1979.), protočne objekte (jama Puhaljka-H. Malinar, 1984.) ili vrela (čude i čavle -M. Garašić, 1986. i T. Kovačević, 1991.). Dimenzije kanala znatno su veće, te je usprkos stalnom prisustvu vode moguće njihovo istraživanje. U dijelovima objekata koji se nalaze na višim nivoima iznad razine podzemnih voda uočava se akumuliranje špiljskih sedimenata, prvenstveno u obliku sigastih nakupina (H. Malinar, 1984., N. Krešić, 1988., T. Kovačević, 1991. i J. Ostojić, 1996.).    
        Povećavanje volumena kanala u speleološkim objektima karakteristično je upravo za prvu i drugu fazu njihovog razvoja. Pri oblikovanju kanala voda u njima djeluje mehanički (erozija) i kemijski (korozija -A. Bögli 1960. i S. Božičević, 1984. i 1992.). Na mehaničko djelovanje vode ukazuju brojni vrtložni lonci, uglačane strane kanala. Valutice klastičnih naslaga (veličine i do 25 cm), koje su karakteristične za niže dijelove JZ padine Južnog Velebita, a pronaðene su u špilji-vrelu čavle ukazuju na snagu i trasportnu moć vode, ali istodobno i postojanje podzemnih veza (koje su takoðer ustanovljene bojanjem voda -B. Biondić, 1981. i A. Pavičić, 1995.) izmeðu ponora u podnožju SI padine i vrela na JZ padini Velebita (T. Kovačević, 1991.). 
        Speleološki objekti koji se nalaze u završnoj fazi razvoja najčešći su na područjima Velebita u čijoj graði prevladavaju deblje uslojeni kompleksi jurskih i paleogenskih karbonatnih naslaga. Obzirom na položaj krednih naslaga i do sad rijetke istražene speleološke objekte nastale u njima, i oni pripadaju ovoj kategoriji. U ovim objektima vode (uglavnom prokapnica) brzo poniru dalje, u dubinu karbonatnog stijenskog kompleksa, tako da je jedna od njihovih glavnih karakteristika suhoća kanala. Slijedeća značajna osobina je znatno izrazitije urušavanje, a vrlo često u njima je akumulirana znatna količina špiljskih sedimenata. Zapravo njihova količina vrlo često je izuzetno velika (Manita peć, Jama Vodarica, Modrića špilja) što ukazuje njihovo dugotrajno taloženje i postupno zapunjavanje kanala (S. Božičević, 1965. i 1995.). Većina ovih objekata formirana je na SZ padini i u vršnim dijelovima Južnog i Sjevernog Velebita.
        Prema nagibu pružanja kanala speleološki objekti dijele se na pećine ili špilje i jame[8]1 . Pećine ili špilje su speleološki objekti koji imaju jedan ili više horizontanih ili blago nagnutih kanala, dužine veće od 10 m (prema UIS-Union International de Speleologie). Suprotno tome, jame predstavljaju vertikalni ili koso nagnuti speleološki objekti, dubine veće od 5 m (prema UIS). Odlukom UIS-a, sa speleološkog kongresa u Stuttgartu (1964.) takoðer je zaključeno da u slučajevima kad je dubina ponikve veća od širine njenog otvora, te ponikve treba tretirati kao jame. Prema tom kriteriju pojedine bunaraste ponikve u vršnom dijelu Sjevernog Velebita predstavljaju jame (Varnjača, ponikve pod vrhom Hajdučkih kukova, ponikva kod Vratarskog kuka). S obzirom na nadmorsku visinu na kojoj se javljaju speleološki objekti, na nižim dijelovima SI i JZ padine uočljiva je dominacija horizontalnih, dok postupno s porastom sve više prevladavaju vertikalni objekti. Jame i špilje razlikuju se prema izgledu kanala, broju kanala i ulaza i meðusobnom odnosu kanala, a dijele se na jednostavne, razgranate, koljenčaste ili stubaste, etažne i špiljske ili jamske sustave. 
        Prema broju, obliku i rasporedu kanala meðu speleološkim objektima na području Velebita dominiraju oni jednostavnog tipa. Ove speleološke objekte (špilje i jame) karakterizira postojanje samo jednog kanala. Većina ovih objekata oblikovana je u kompaktnim stijenama jurskih i paleogenskih naslaga. Najbrojniji su na područjima SZ padine, vršnim dijelovima Južnog i Sjevernog Velebita, a (s obzirom na dužinu) prevladavaju objekti manje i srednje veličine. Svojom veličinom, odnosno volumenom, meðu njima posebno se ističu špilje Jama Vrtlina (sl. 40.), jama Mamet (sl. 41.) i Patkov gušt (sl. 42., a koja istodobno kao i jama Vrtlina pripada skupini velikih objekata), kao i špilja Manita peć (sl. 43.). Jama Mamet nastala je na sjecištu dvaju rasjeda  (jedan  u pravcu S-J, a drugi u pravcu ZSZ-IJI) u jurskim vapnencima. Otvor joj je elipsastog oblika dimenzija 55 X 40 m. Prema dnu se širi u obliku zvona, gdje je oblikovana prostrana šupljina, kojoj je veličina na dnu doseže 87 X 157 m. Dno ove jame zasuto je urušenim blokovima, a dubina joj iznosi 206 m (V. Božić, 1969.). Špilja Vrtlina, takoðer je oblikovana u jurskim vapnencima. Duga je 900 m dok joj ukupna dubina iznosi 195 m. Visina kanala, odnosno dvorana nastalih u njemu, dosežu i do 40 m. Dno je ispunjeno brojnim urušnim blokovima, kojima visina doseže i do 20 m. Duga je 900 m. (D. Pavličević, 1966.). Ulaz u ovu pećinu je jamskog tipa, a nastao je urušavanjem svoda na dnu  ponikve. 
        Glavno obilježje razgranatog tipa speleoloških objekata je postojanje barem dvaju kanala, a oblikovani su na mjestima gdje se siječe više pukotinskih sustava (M. Garašić, 1986.). Znatno su češći horizontalni od vertikalnih speleoloških objekata. U ovaj  tip objekata ubrajaju se Klementina I (sl. 44.), Jama  Vodarica (sl.45.), Golubinka (V. Rujno-sl. 46.), Slovačka jama i Špilja kod Modrića. Jama Vodarica je pećina s jamskim ulazom koji je nastao urušavanjem dijela svoda. Nastanak  joj  je vezan uz sjecište mnogobrojnih rasjeda od kojih je najznačajniji onaj pravca pružanja JI-SZ, u jurskim vapnencima s proslojcima dolomita što je intenzivno poniranje i korozijsko djelovanje vode (S. Božičević, 1965.). Nastanak Jame Golubinke, takoðer je tektonski predisponiran (B. Jalžić, 1981.). Klementina I, koja ujedno predstavlja i najduži speleološki objekt na području Velebita (dug 2403 m) oblikovana je na kontaktu nepropusnih gornjotrijaskih pješčenjaka i propusnih srednjotrijaskih vapnenaca sa ulošcima dolomita. Tijekom cijele godine kroz objekt protječu vode, a za humidnijeg razdoblja ulaz ima funkciju ponora (M. Kuhta, 1990.). 
        Koljenčastom ili stubastom tipu speleoloških objekata pripadaju isključivo jame, a osnovna karakteristika im je postojanje dvaju ili više skokova. Pri genezi ovog tipa objekata uz tektonske pokrete izuzetnu važnost imale su i litološke razlike stijenskih kompleksa ( M. čepelak, 1979., H. Malinar, 1984., M. Garašić, 1986. i M. Kuhta, 1990.). Ovi objekti najčešći su na središnjim dijelovima SI padine Južnog (jama Puhaljka -sl. 47. i Ponor na Bunovcu -sl. 48.) i Srednjeg Velebita (ponor na Grginom brijegu, ponor Pepelarica, a prema M. Kuhti -1990. i glavnina objekata na području Štirovače i Klepine dulibe), na dijelovima u čijoj graði dominiraju trijaske naslage. Tako na primjer, Ponor na Bunovcu ima izražena tri dijela koji odgovaraju različitim litološko-stratigrafskim cjelinama. Prvi dio, do dubine od 105 m gdje prevladavju dolomiti gornjeg trijasa, a karakteriziraju ga izmjene malih skokova i polica dok su kanali vrlo uski. Drugi dio oblikovan u srednjotrijaskim vapnencima do dubine od 350 m, a koji je ujedno najširi i s najvećim skokovima (do 80 m dubine). Treći dio, od 350 m do dna na -536 m, a oblikovan je u donjotrijaskim vapnencima i dolomitima. Ovaj dio opet je znatno uži, ali i  položitiji  (prati rasjed) s manjim skokovima i policama (M. čepelak, 1979.). Jama  Puhaljka takoðer se dijeli na tri dijela. Prvi dio, do dubine od 120  m   koji   je  i  najstrmiji,  a  nastao   je  duž   dijaklaze  u   srednjotrijaskim vapnencima. Drugi dio do 250 m, nastao uz graničnu plohu vodopropropusnih vapnenaca i "nepropusnih" dolomita srednjeg trijasa u kojima je dominantno, fluvijalnom erozijom nastao i sam kanal. Treći dio kanala jame Puhaljke, koji je takoðer položitiji, od 250 -tog metra do dna na dubini od 320 m nastao je duž paraklaze u čijoj podini su donjo trijaski dolomiti, a krovina im je u vapnencima sredneg trijasa. Za drugi i treći dio, je važno, da je nastanak kanala rezultat prvenstveno fluvijalne erozije u dolomitnom stijenskom komplesku (H. Malinar, 1984.).
        Meðu do sad istraženim speleološkim objektima, onima etažnog tipa pripadaju Babina jama i Strmotića ponor (sl. 49.) nedaleko Sv. Roka. Osnovna značajka ovih objekata je razvoj kanala u nekoliko nivoa ili katova, u područjima neotektonskog izdizanja. Prema mjerenjima intenziteta neotektonskog izdizanja, koja su provedena u speleološkim objektima u Republici Hrvatskoj, upravo su na području Južnog Velebita zabilježene najveće (oko 60 mm/100 god.), a na području Sjevernog Velebita najmanje (oko 4,8 mm/100 god.) vrijednosti (M. Garašić, 1986.). Gornji nivo kanala u Babinoj jami (ukupna dužina kanala je 1230 m, a dubina 47 m) i Strmotića ponora (dužine 1437 m i dubine 55 m) je suh i u njima se zapaža taloženje sekundarnih špiljskih sedimenata (sigovine), dok su u kanalima donjeg nivoa prisutne podzemne tekućice (J. Ostojić, 1996.). 
        Špiljski i jamski sustavi, koji ujedno predstavljaju i najsloženiji geomorfološki tip speleoloških objekata takoðer su rijetki. Postojanje najmanje dva ulaza je osnovna karakteristika ovog tipa, a pripadaju mu Lukina jama-Trojama (sl. 50.), Ponor u Štirovači (sl. 51.) i Ponor Crnog vrila (sl. 52.). Jamski sustav Lukina jama-Trojama ujedno predstavlja i najdublji speleološki objekt u Hrvatskoj. Ponor u Štirovači dug 860 m, a dubok 65 m. Nastanak sustava Lukina jama-Trojama vezan je uz zonu rasjeda Lukovo-Lomska duliba-Bakovac, a Ponora u Štirovači duž tjemena antiklinale. Ponor Crnog vrila nastao je na Brušanskom rasjedu (fot. 51.), na kontaktu vodonepropusnih kvarcnih konglomerata i dolomita srednjeg perma s vapnencima i vapnenačkim    dolomitima    srednje    jure   (M.    Garašić,    1991.).
Prema ustanovljenim hidrološkim vezama izmeðu ponora u podnožju SI padine i vrela na JZ padini Velebita, kao i na pojavu valutica promjera i do 25 cm u špilji-vrelu čavle može se zaključiti da oni čine jedinstven sustav. Meðutim  zbog toga što ti objekti najvećim dijelom ili skoro u potpunosti pripadaju tzv. freatskim objektima, tek razvojem speleoronjenja treba očekivati njihovo moguće istraživanje. 
            U kanjonima V. i M. Paklenice i bujičnjacima JZ padine javljaju se    polupećine i potkapine (sl. 53.) dužine i do 10 m, dok im je ulazni dio širok i do 15 m (Mokraća -fot. 63. u gornjem dijelu V. Paklenice), a visok i do 5 m. Nastale su  prvenstveno kao rezultat bočne erozijske snage bujičnih voda u kvartarnim naslagama (brečama), dok neke potkapine (u kanjonu V. Paklenice) predstavljaju i dijelove fosilnih vrtložnih lonaca. Upravo visina njihovih ulaza, koja je i do 20 -tak metara iznad današnjih korita ukazuje da su najvjerojatnije nastale tijekom zadnje oledbe. U pravilu, polupećine su naknadno pregraðene zidom i korištene kao staje. 
        Specifičan oblik speleoloških objekata predstavljaju jame sniježnice i ledenice (sl. 54.). Nalaze se prvenstveno u višim dijelovima Velebita, ali su ustanovljeni i na visinama od 1000 m. To su uglavnom jednostavni speleološki objekti kojima je otvor obično manjih dimenzija često obrastao vegetacijom ili se nalazi na dnu dubljih ponikava i uvala. Kanali ovih objekata se nastavljaju prema unutra položeno kao vreća ili u obliku zvona. Hladni zrak obično zimi ispuni najniže dijelove jame, te se zbog težine zadržava tijekom cijele godine. Snijeg, koji je prvenstveno navijan kroz otvor i led nastao smrzavanjem vode prokapnice i od snijega oblikuje mosure-špiljski nakit od leda (S. Božičević, 1984.). Kao rezultat mehaničkog djelovanja snijega i leda, volumen kanala takovih objekata je veći od ostalih u bližoj okolici (bez snijega i leda- M. Garašić, 1986.). Meðu speleološkim objektima s pojavom snijega i leda ističu se Lukina jama-Trojama, Ledenica u Velikom Lomu, Slovačka jama. Svojom veličinom, ali i pojavom na svega 1000 m nadmorske visine, osobito su impresivne jame Smrzavac i Smrzavica u krškoj uvali Ramino korito. Jama Smrzavac duboka  je 92 m, a na njenom  je dnu pronaðen ledeni stožac visine 25 m, dok je i jama Smrzavica (duboka 107 m) takoðer ispunjena ledom. S obzirom da se nalaze na udaljenosti od svega nekoliko desetaka metara, pretpostavlja se da su najvjerojatnije  spojene (K. Fabinc, 1982.).
        Prema ukupnoj dužini kanala A. Bögli (1980.) speleološke objekte dijeli na:        
        male                      do 50 m
        srednje                  50-500 m   
        velike                    500-5000 m
        izuzetno velike      preko 5000 m
Od do sada istraženih objekata najveći broj pripada grupi malih speleoloških objekata, a meðu njima prevladavaju jednostavni objekti. Grupi srednje velikih objekata pripada većina razgranatih i koljenčastih objekata, dok grupi velikih objekata pripadaju uglavnom etažni objekti i sustavi. Najveći broj srednje velikih i velikih objekata nalazi se na SI padini Velebita, a skoro (izuzetak su jama Patkov gušt i Vrtlina) u svim velikim objektima utvrðeno je stalno prisustvo vode. 




3.3.2.2. SIGASTI OBLICI ILI SPELEOTHEMI


        Brojne sigaste tvorevine ili speleothemi (sl. 55.) čiji je nastanak u potpunosti vezan uz speleološke objekte predstavljaju jedine akumulativne oblike krškog  reljefa. Znatno češće se javljaju u pećinama središnjih i nižih dijelova JZ padine, osobito u objektima koji su formirani u jurskim naslagama, dok je njihova pojava u objektima viših dijelova, kao i onima koji su formirani u trijaskim naslagama znatno rjeða. Pojava speleothema takoðer je izuzetno rijetka i u speleološkim objektima (osobito jamama) s još uvijek aktivnom hidrogeološkom funkcijom. 
        Prema čestini pojave sigastih oblika prevladavaju stalaktiti i stalagmiti. S obzirom na genezu, kod stalagmita se mogu razlikovati oni nastali s početnom (inicijalnom) cjevčicom u sredini i bez nje (sl. 56. i 57.). Stalaktiti s početnom cjevčicom nastali su na dijelovima pećinskog svoda gdje voda zasićena s otopljenim CaCO3 izbija iz manjih pukotina (sl. 57. a). Paralelno uz vodu koja protiče kroz cjevčicu, s njene vanjske strane dolazi do taloženja CaCO3 iz  vode koja se slijeva uz nju (G. W. Moore i G. N. Sullivan, 1964. i A. Bögli, 1980.). Osnovna odlika ovih stalaktita je njihov simetričan izgled. U slučajevima kad doðe do padanja kapi koje se slijevaju uz pećinski svod (obično na najnižim mjestima, gdje zbog prestanka slijevanja vode dolazi do njene koncentracije i kapanja -sl. 57. b), dolazi do formiranja stalaktita bez inicijalne cjevčice, a u pravilu su asimetričnog oblika (A. Bögli, 1980.).
        Zbog čestih začepljenja cjevčica u simetričnim stalaktitima i njihovog bočnog pucanja, te tako uvjetovanog skretanja vode i taloženja CaCO3 na vanjskoj strani stalaktita dolazi do oblikovanja ekscentričnih formi (N. Krešić, 1988. -sl. 58. a). Mjestimično, zbog nedostatka vode zasićene kalcij-bikarbonatom iz koje bi se s vanjske strane početne cjevčice stalaktita nataložio CaCO3, one se mjestimično javljaju kao samostalan oblik. Tad se obično govori o makaronima (uskim, tankim i vrlo krhkim cjevčicama -fot. 56.). Njihov razvoj je karakterističan za horizontalni kanal na dnu jame Golubinke na  V.  Rujnu (B. Jalžić, 1981.),  a  osobito  su  zanimljivi u ulaznom dijelu bunkera iskopanim u razdoblju od 1949. do 1952. g. u kanjonu V. Paklenice. Prilikom otvaranja bunkera 1991. g., njihova dužina dosezala je i do 80 cm dužine, a naknadno su u najvećoj mjeri uništeni.
        U jami Puhaljci, uočene su izuzetno rijetke povijene sige-anemoliti (H. Malinar, 1984.). Na njihovo oblikovanje presudno je utjecalo jako strujanje zraka u jamskom kanalu. Naime, jako strujanje zraka "skreće" kapi vode koje su zasićene otopljenim CaCO3 i na taj način postupno dolazi do nepravilnog-kosog oblikovanja stalaktita.
        Dok su stalaktiti karakteristični za svodove dotle su stalagmiti karakteristični za dna (podove) speleoloških objekata (fot. 57. i 58.). Taloženjem CaCO3 na podovima kanala speleoloških objekata u obliku koncentričnih krugova dolazi do nastanka stalagmita. No, zbog različite visine svodova kanala i dvorana dolazi do nastanka stalagmita koji su na vrhu zaobljeni (karakteristični su za niže dijelove), dok su za dvorane i kanale s većom visinom karakteristični stalagmiti s ravnim ili blago udubljenim vrhovima (S. Božičević, 1965. -sl. 59.). Stalagmiti s ravnim ili blago udubljenim (tanjurastim) vrhovima su izuzetno brojni u Manitoj peći i Jami Vodarici (fot. 58.). Impresivno djeluju stalagmiti u Manitoj peći s obzirom na svoje dimenzije. Dosežu i preko 20 metara visine dodirujući skoro pećinski svod, te uski (široki svega nekoliko cm), ali i do 3 metra visoki stalagmiti u špilji Vrtlini. Takav ravan ili tanjurast izgled posljedica je veće kinetičke energije udara kapljice i njenog većeg raspršivanja po rubnim dijelovima stalagmita (S. Božičević, 1965.). Na par mjesta u Jami Vodarici mogu se uočiti izrazito suženi stalagmiti u donjem dijelu, a nastali su u manjim udubljenjima. Takav njihov izgled posljedica je dužeg zadržavanja vode (u udubljenjima) koja sprečava taloženje kalcita na njihovim bočnim stranama.
        Pećinski stupovi ili stalagnati nastali spajanjem stalagmita i stalaktita (sl. 60.) osobito su impresivni u Jami Vodarici i Manitoj peći gdje dosežu širinu i od 14 do 15 metara dajući tako izgled labirinta dvorana i prolaza (S. Božičević, 1965.).
        Ekscentrične sige odnosno helaktiti i helagmiti (sl. 61.) aragonitnog sastava, uočeni su u horizontalnom kanalu jame Golubinke (na V. Rujnu -B. Jalžić, 1981.), izuzetno su rijetka pojava u našem krškom području. Njihov nastanak je vezan uz izuzetno sporu cirkulaciju vode (koja protiče brzinom od oko 1,5 cm na dan) kroz kapilarne pore i izlučivanja kristala na njihovom vrhu, koji slijedi sile kristalizacije, a ne gravitacije kao što je slučaj pri oblikovanju stalaktita (A. Bögli, 1980. i S. Žolnaj, 1981.). Specifične kalcitne forme pronaðene su u kaverni koja je otkrivena prilikom gradnje hidrotehničkog tunela RHE "Obrovac". Tom prilikom naðeni su oblici nalik koraljnim grančicama ili grmićima i poput borovih grana, a na nekima od njih je uočen hijalit (S. Božičević, 1992.).
        Slijevanjem vode u obliku laganih slojeva poput filma ili manjih kapi preko bočnih strana speleoloških objekata dolazi do postupnog taloženja CaCO3 i oblikovanja sigastih saljeva raznih oblika (fot. 59., sl. 62.). Debljina im varira od nekoliko cm pa sve do nekoliko metara. U slučajevima, kad je njihov nastanak vezan uz pojave gline, na kojima je došlo do akumuliranja kalcita i naknadnog ispiranja gline ili uz prevjesne dijelove bočnih strana poprimaju izgled plašteva (baldahina). Osobito su impresivni u Manitoj peći, Jami Vodarici i Modrića pećini.
        Zbog nepravilnog linijskog kretanja kapljica vode na svodovima i prevjesnim dijelovima pećinskih kanala i dvorana, te taloženja CaCO3 u obliku tankog traga nastale su draperije ili pećinske zavjese (sl. 63.) Kao posljedica nepravilnog kretanja kapljica vode pri njihovom nastanku, one imaju nepravilan (namreškan) izgled (N. Krešić, 1988.). U Manitoj peći dosežu najveće dimenzije, protežući se i do desetak metara dužine.
        Sitne čestice prašine, pijeska ili otkinuti fragmenti stijena pogodovali su nastanku koraljnih oblika ili globulita i pećinskih bisera ili pizolita. Koraljni oblici ili globuliti oblikuju male nepravilne akumulacijske forme na stranama  pećina i starijoj sigovini koja zbog toga poprima asimetričan izgled (sl. 58. b). česti su u Jami Vodarici, a manje pojave mogu se uočiti i u prevjesnim i strmijim  dijelovima kanjona  V. i  M. Paklenice. Nastaju  taloženjem  CaCO3  iz vode, oko čestica koje služe kao jezgre. Za razliku od globulita, pizoliti nastaju u udubljenjima s vodom koja se kreće, a bogata je sa otopljenim CaCO3 koji se taloži oko čestica jezgre, dok zbog turbulencije vode i njihovog meðusobnog glačanja imaju zaobljen izgled i glatki su. Osobito je zanimljiva pojava graškastih pizolita, koji se javljaju na vrhu stalagmita u Jami Vodarici. Neprekidno kapanje vode pogodovalo je rotiranju pizolita, koji su zbog rotacije produbljavali  najvjerojatnije  blago  udubljenje (svod je dosta visok) na vrhu sige izdubivši ga tako u "lonac" dubine 10, a širine 15 cm. Prema M. Garašiću (1986.), osobito su impresivni pizoliti u pećini čude kraj Muškovaca (kraj Obrovca) koji dosežu promjer veći i od 10 cm. 
             Na nagnutim dijelovima dna špilja mjestimično je došlo do oblikovanja kadica ili kamenica, a najizrazitije su u Manitoj peći (fot. 60.). Nastale su prilikom nailaska vode zasićene CaCO3 na manje pregibe gdje je došlo do taloženja kalcita i zbog njegovog postupnog rasta do oblikovanja kamenica i kadica u obliku kaskada. Visina im varira od 20 - 75 cm, a širina od 2 - 5 metara, a  uglavnom su bez vode (S. Božičević, 1965.).
        Prema S. Božičeviću (1992.) u najvećoj mjeri nastanak sigastih oblika vezan je za toplija razdoblja pred 80 000, 50 000, 30 000 i 10 000 godina. Približna  brzina  njihovog  rasta  je  bila  oko  1  mm  za  100  god.  u  starijem 
razdoblju, a za mlaðe je utvrðeno da im treba 10 god. za 1 mm (S. Božičević, 1992.). Meðutim, s obzirom na veličinu sigastih formi u Manitoj peći i Jami Vodarici treba pretpostaviti da su one znatno veće starosti (S. Božičević, 1995.). 
        Osim speleothema, za speleološke objekte karakteristična je pojava urušnih blokova, a u onima s hidrološkom funkcijom pijesaka, šljunaka i glina. Urušni blokovi češći su u speleološkim objektima središnjih i viših dijelova Velebita. Njihov nastanak u znatnoj mjeri vezan je uz mrazne procese koji su osobito intenzivni na ulaznim dijelovima. Vode koje poniru u speleološkim objektima istaložile su manje količine transportiranog materijala. Tako na primjer, u Ponoru u Štirovači mogu se uočiti manje akumulacije šljunka, dok se na bočnim stranama uočavaju i akumulacije gline. U špiljama čude i čavle kraj Muškovaca pronaðene su valutice paleozojskih škriljavaca koje ukazuju na podzemne vodne veze s ponorima na području Gračaca i Sv. Roka (M. Garašić, 1986.).
        Nakupine glina, takoðer su jedno od obilježja speleoloških objekata na ulaznim dijelovima i na mjestima gdje je niži nadsloj. Vode koje poniru na površini, prilikom svoje pojave u speleološkim objektima, na njihovim bočnim stranama talože čestice suspendirane gline. Lijepi primjeri takovih glinenih naslaga mogu su uočiti u ulaznom dijelu Manite peći.
        Za speleološke objekte na Velebitu, karakteristična je i pojava oblika nastalih erozijskim i korozijskim djelovanjem vode. To se prvenstveno odnosi na one objekte koji imaju, ili su imali u nedavnoj geološkoj prošlosti odreðenu hidrogeološhu funkciju. Tako se u njima mogu uočiti tragovi brušenja, zaglaðivanja i vrtložni lonci. Tragovi brušenja i zaglaðivanja očituju se prvenstveno uglačanošću bočnih strana speleoloških objekata. Vrtložni lonci češći su u strmije nagnutim dijelovima speleoloških objekata. češće su oblikovani u dolomitima nego u vapnencima, a uočeni su u aktivnom (u objektima s vodom) i fosilnom obliku, a u njima se mogu pronaći valutice koje su ih obradile i formirale (M. Garašić, 1986. i S. Božičević, 1992.).                
        Ulazne dijelove speleoloških objekata sa stalnom ili povremenom funkcijom ponora takoðer obilježava česta pojava vodom nanešenih akumulata granja i debala (fot. 62.).
























4. FLUVIOKRŠKI RELJEF


        Oblikovanje fluviokrških i fluvijalnih reljefnih oblika u prvom redu je uvjetovano  hidrogeološkim osobinama stijena koje učestvuju u graði i sastavu Velebita. Kako je najveći dio gorske strukture Velebita oblikovan u propusnim vapnenačkim stijenama, kroz koje atmosferske vode pukotinskim sustavima brzo otječu i gube se u podzemlju, i njihova pojava je rijetka. Velika gustoća pukotinskih sustava posljedica je izuzetno jake tektonske razlomljenosti vapnenačkog stijenskog kompleksa. Cirkulacija vode odvija se u podzemlju kroz primarne (singenetske) i osobito, uz sekundarne (tektonski uvjetovan nastanak) pukotine. Pojava vode na površini, u najvećoj mjeri je ograničena na kontaktne zone nepropusnih stijena (klastiti karbona i trijasa, te naslage perma) sa stijenama koje su djelomično propusne (dolomiti), djelomično nepropusne (vapnenci i dolomiti u izmjeni i breče) ili u potpunosti (vapnenci) propusne. Izvori i vrela znatno su rjeði na područjima u čijem sastavu prevladavaju djelomično nepropusne stijene (Jelar naslage, kao i vapnenci i dolomiti u izmjeni) i djelomično propusne stijene (naslage u kojima prevladavaju dolomiti). Meðu njima prevladavaju povremena vrela i izvori, ili ona (oni) male izdašnosti. 
        Osim hidrogeoloških osobina stijena, veliku važnost pri oblikovanju fluviokrških reljefnih oblika ima i nagib padina. Naime, velik nagib utječe na povećan koeficijent površinskog otjecanja, što smanjuje utjecaj aktivnosti korozijskog procesa. Meðu fluviokrškim oblicima najčešće se javljaju ponori, suhe, slijepe i  viseće  doline, kanjoni, zavale polja u kršu i fragmenti nekadašnjih zaravni u kršu. Vrela i pukotinska cirkulacija podzemne vode obilježavaju kršku hidrologiju istraživanog područja.
        Slijepe doline prvenstveno su nastale na kontaktima nepropusnih i propusnih, djelomično nepropusnih i djelomično propusnih stijena, odnosno na kontaktu krških područja s onim fluviodenudacijskog karaktera (I. Gams, 1974.). Voda, otječući iz izvora, koji se pojavljuju na područjima izgraðenima od nepropusnih stijena, svojim erozijskim djelovanjem oblikovala je doline, da bi prilikom nailaska na razlomljenu karbonatnu podlogu ponirala. Meðu slijepim dolinama, na području Velebita, osobito se ističe dolina potoka Crnog vrila, nedaleko Baških Oštarija.
        Potok Crnog vrila izvire na dijelu izgraðenom od permskih pješčenjaka gredenskog tipa (fot. 65.). Protječući dalje prema istoku, takoðer kroz nepropusne kvarcne konglomerate srednjeg perma, oblikovao je dolinu dugu oko 800 m. Naišavši na Brušanski rasjed, koji dijeli kvarcne konglomerate od propusnih vapnenaca i dolomita dogera (uz izrazitu prevlast vapnenaca), voda ovog potoka oblikovale je svojim korozijskim i erozijskim djelovanjem ponor u kojemu nestaje (fot. 51.). Voda je (nakon 450 m od izvora), oblikovala manju aluvijalnu ravan, koja je djelomično zapunila starije ponore. Njihovi tragovi uočavaju se na bočnim stranama doline potoka, podno Filipovog kuka, koji je oblikovan u Jelar naslagama. Danas uglavnom imaju izgled sitastih ponora, a povremeno su aktivni za plavnih voda. 
        Suhe doline po svom nastanku prvenstveno su vezane za komplekse djelomično propusnih i djelomično nepropusnih stijena, dok su na područjima u čijem sastavu prevladavaju propusne stijene znatno rjeðe. Njihovo oblikovanje veže se vjerojatno za humidnija razdoblja holocena i pleistocena. Tijekom zadnjeg stadijala, na području Velebita prevladavala je hladna vlažna klima. Prvu polovicu zahlaðenja obilježava porast količine oborina i do 20% (a slične prilike su prema T. Šegoti, 1965., obilježavale i druga zahlaðenja), dok je polagani pad temperature zraka rezultirao smanjenjem isparavanja. To je pogodovalo zasićenju karbonatne podloge djelomično propusnih i nepropusnih stijena vodom. Na taj način došlo je do postupnog podizanja nivoa izdani i nastanka vrela i izvora, čija je voda procesima erozije i korozije oblikovale svoje doline. U drugom dijelu zahlaðenja, koji obilježava sve jači pad temperature i manja količina oborina[9], sve veće značenje pri oblikovanju suhih dolina imala je intenzivna periglacijalna rastrožba i stvaranje permafrosta. Rastrožba je bila najizrazitija na dolomitima i dolomitičnim vapnencima gdje je stoga nastao debeli pokrov relativno nepropusnog materijala, što je pogodovalo formiranju povremenih i stalnih tekućica (Babrovača na Sjevernom, ili Sjauševac-Stap na Južnom Velebitu -fot. 69.). Njihovo fluvio-denudacijsko oblikovanje trajalo je sve dok nije bila u potpunosti ogoljela vapnenačka podloga. Nastanak permafrosta osobito je važan pri oblikovanju dolina na propusnim vapnenačkim kompleksima jer je spriječio podzemnu drenažu vode. No, pri zatopljenju, kada počinje prevlast umjerene suhe i polusuhe klime (na nižim i središnjm dijelovima JZ padine), dolazi do prestanka periglacijalnog oblikovanja reljefa, otapanja permafrosta, a samim tim postupno prestaje i oblikovanje dolina. Nakon toga u njima, dakle u ovim linearno izduženim dolinskim udubljenjima, započinje proces okršavanja, prvenstveno izražen razvojem ponikava i škrapa.
        Preduvjeti za oblikovanje suhih dolina postojali su i u vlažnim razdobljima holocena, kad je koeficijent otjecanja vode (zbog većih količina atmosferilija), u kombinaciji s nagibima bio znatno veći od kapaciteta propusnosti pukotinskih sustava vapnenačke podloge. Tim prije što je u postpleistocenu dobar dio periglacijalnom rastrožbom ili glacijalnom destrukcijom nastalog materijala evakuacijom u podzemlje začepio pukotine. Kod Jelar naslaga to je bilo naglašenije jer je u začepljenju pukotina u dubljim partijama sudjelovalo i kršje isprano atmosferskom vodom iz površinskog dijela. Zanimljivo je da se u  njihovim izvorišnim dijelovima, gdje su naknadnim okršavanjem oblikovane ponikve, još uvijek pojavljuju manje povremene tekućice koje izviru, protječu i poniru u njima. Primjer toga su ponikve u "izvorišnom" dijelu doline Stap-Sjauševac na Južnom Velebitu. Ponikve Stap i Sjauševac, koje su oblikovane u Jelar naslagama, na svojim, višim rubnim dijelovima imaju vrela dok su ponori na nižim dijelovima. Dna su im ispunjena ispiranjem akumuliranim materijalom kroz koji protječu kraće povremene tekućice, pa ova dolina na tom dijelu predstavlja tip polusuhih dolina. 
        Identični preduvjeti pogodovali su i oblikovanju visećih i slijepih suhih dolina. Viseće doline obično su svojim završetkom vezane za strmce (Lički doci), dok su slijepe doline redovito na svom završetku oblikovale ponore (koji su danas u velikoj mjeri zatrpani). U grupu suhih dolina ubrajaju se i one slijepe doline, u kojima je došlo do presušivanja tekućica, pa se onda radi o suhim slijepim dolinama. Ponekad se meðutim dogaða da se nad rubom slijepe doline nastavlja plitka suha dolina. To je prvenstveno posljedica nastanka novog ponora, koji je spriječio dalje otjecanje vode. Takoðer, zbog unazadnog pomjeranja ponora neke suhe doline danas imaju stubast izgled. Izuzetno lijep primjer takve doline je dolina koja ima izvorišni dio na ćorinoj prosini (podno vrha Štirovca- 1596 m), a nastavlja se preko Grubišinog dolca i Dusine poljane prema Medaku.   
        Na području Velebita oblikovane su i tri manje zavale polja u kršu: Rujno, Oštarijsko i Štirovača-Klepina duliba, koje ujedno predstavljaju i najveće fluviokrške oblike. Prema I. Gamsu (1978.), osnovni kriteriji za odreðivanje polja u kršu su:


        a) ravno dno, minimalne širine 400 m, a dužine 1000 m i koje može biti             ispunjeno rastresitim sedimentima
        
        b)  da  se  strane  zavale  polja u kršu najmanje na  jednoj  strani  strmo             uzdižu  
        
        c) krška drenaža vode
 
        Nastanak zavala ovih polja u kršu je strukturno predisponiran kontaktom nepropusnih i djelomično propusnih stijena sa djelomično nepropusnim i propusnim stijenama, što je pogodovalo pojačanom djelovanju korozije i derazije i oblikovanju odgovarajućih oblika. 
        Nastanak zavale Rujanskog polja u kršu (fot. 71.) tektonski je predisponiran Pakleničkim i Rujanskim rasjedom (koji se ovdje sijeku). Na krajnjem SI dijelu zavale polja, uz Paklenički rasjed, na površinu su izbile nepropusne permske naslage, kao i djelomično propusne naslage donjeg trijasa, zbog čega je došlo do pojave vode na površini. Na nižim dijelovima polja (na jugu, jugozapadu i zapadu) ove naslage postupno prelaze u djelomično nepropusne i propusne naslage. Nekad cjelovita zavala polja u kršu, za vrijeme zadnje oledbe pregraðena je čeonom morenom Ribničkog ledenjaka (Rujanska kosa) na Veliko (veći dio) i Malo Rujno (manji dio). Ukupna dužina zavale ovog polja u kršu je 5,5 kilometara (u pravcu IJI-ZSZ), a širina varira od 1750 m (na krajnjem istočnom dijelu) do svega 150 m (uski prolaz sa V. na M.  Rujno izmeðu Zvirjaka i Rujanske kose). Najviši dio nalazi se na istočnom dijelu (V. Rujno) na 920 m n. v., dok je najniži dio na 700 m n. v., na krajnjem jugozapadnom dijelu M. Rujna (Pričatrnja polje).
        Voda povremenih tekućica (Borovog i Bukovog potoka na V. Rujnu, i potoka Kozjače na M. Rujnu) je na dnu polja usjekle svoja korita. Ove tekućice danas imaju osobine bujica. Otječući prema nižim dijelovima polja, voda ovih povremenih tekućica izuzetno rijetko dospijeva do mora. Dapače, tijekom hladnije, ali i vlažnije polovice godine, voda ovih povremenih tekućica prilikom nailaska na vodopropusnu vapnenačku podlogu postupno ponire. Borovi potok, zbog bifurkacije, jednim dijelom otječe prema jugu, gdje dio njegove vode ponire u jami Golubinci. Drugi dio povremenog potoka otječe prema zapadu, gdje istječe sa zavale ovog polja u kršu, podno bloka Bojinca (1110 m). Dno polja je na području V. Rujna više i blago nagnuto prema jugu-jugozapadu. Slično kao i kod oblikovanja suhih dolina, tijekom hladnijih, ali vlažnijih razdoblja geološke prošlosti, voda potoka koja se slijevala u zavalu ovog polja u kršu nanosila je periglacijalnom rastrožbom nastali materijal. Danas je zbog njegovog naknadnog ispiranja, ali i trošenja korozijom, manji dio dna polja ispunjen tanjim slojem tog materijala, kao i obronačnih ilovača i rezidijuma. Krajnji jugoistočni dio V. Rujna otvoren je i nagnut prema jugu-jugoistoku, a karakterizira ga okršenost. Na njemu se nalaze brojne manje sekundarno nastale ponikve, koje su u pravilu antropogeno preoblikovane, zbog manjih nakupina tla u njima. 
        Dno drugog dijela polja (Malo Rujno) ispunjeno je glacio-fluvijalnim, odnosno fluvio-glacijalnim materijalom u nižem, JZ dijelu polja. Materijal je nanešen vodom podledenjačkog potoka (Kozjača) za vrijeme pleiostocenske oledbe (L. Nikler, 1973. i S. Belij, 1985.). Danas, i ovaj potok ima osobine povremenog bujičnog toka.
        Zavala Oštarijskog polja (fot. 70., sl. 64.), de facto, predstavlja prijevoj koji odjeljuje Srednji od Južnog Velebita. Oblikovana je, dakle, na kontaktu dviju orografskih cjelina koje u morfostrukturnom smislu predstavljaju komformne denudacijsko-tektonske cjeline. Nastanak zavale polja tektonski je predisponiran i to utjecajem Brušanskog rasjeda (pravca pružanja ZSZ-IJI) koji prolazi rubnim, sjevernim, dijelom polja, te Oštarijskim rasjedom (pravca pružanja I-Z), na južnom, rubnom, dijelu zavale polja. Kako Brušanski rasjed siječe temeljnu monoklinalnu strukturu Velebita, upravo u prostoru zavale Oštarijskog polja, zonalni raspored litostratigrafskih jedinica ili članova je horizontalnim pomacima i povinućem Brušansko-Oštarijske antiklinale poremećen (B. Sokač i dr., 1970. - 1976.). Može se pretpostaviti da je horizontalnim pomakom antiklinala u tjemenu razlomljena, pa je to omogućilo oblikovanje zavale polja selektivnom denudacijom (mehaničko trošenje, derazija, korozija i fluvijalna erozija). Uz Brušanski rasjed, na istočnom dijelu zavale polja, na površinu su izbile nepropusne i djelomično propusne naslage (karbona, perma i donjeg trijasa). Voda, koja ovdje izvire, otječe (potok Ljubica) prema nižem, zapadnom dijelu zavale polja, gdje pri nailasku na razlomljenu podlogu djelomično nepropusnih stijena (vapnenci i dolomiti anizika) postupno ponire.
         Zavala Oštarijskog polja pruža se pravcem I-Z, u dužini od 3,75 km, dok mu širina varira od 250 m, na istočnom dijelu (sve do zaseoka Linići), pa do 2 km na  zapadnom dijelu. Dno polja nalazi se na visini od 900, na krajnjem zapadnom dijelu, dok najvišu visinu od 980 m doseže na sjevernom dijelu, na području Stupačinova. Poseban problem predstavlja objašnjenje nastanka najvišeg, sjevernog dijela zavale polja. Najvjerojatnije da je pregib, izražen  od  zaseoka  Prpići (na  zapadu)  prema  istoku, uvjetovan  reversnim rasjedom istog smjera. Upravo tu je došlo do najizrazitijeg povijanja Oštarijsko-Brušanske antiklinalne strukture, koja je osim toga tu napukla uz poprečni rasjed S-J. Za taj  poprečni rasjed vezani su ponori potoka Ljubice, a
uz njega je došlo do izdizanja manjeg bloka Linić vrška.
        Viši, istočni i sjeverni dio dna zavale polja (do 915 m n.v.) najvećim je dijelom ispunjen rezidijumom, obronačnim ilovačama i aluvijalnim materijalom. Debljina ovih naslaga u dolini potoka Ljubice doseže i nekoliko metara. Taloženje ovih naslaga, kao i u slučaju Rujanskog polja bilo je najintenzivnije tijekom pleistocene oledbe. Zbog prevlasti oborina u hladnom dijelu godine, kao i kopnjenja snijega u proljeće često dolazi do ujezerivanja vode oko samog ponora potoka Ljubice, i to zbog njihovog malog kapaciteta. Krajni, zapadni dio polja, izgraðen od vapnenaca i dolomita lijasa obilježava okršenost, uz pojavu manjih zdjeličastih, a ponegdje (Šikić-stanovi) i ljevkastih ponikava. 
        Treća, najviša zavala polja u kršu Štirovača-Klepina duliba (fot. 72. i 73.) oblikovana je na sjevernom dijelu Srednjeg Velebita. Zavala ovog polja u kršu izdužena je u pravcu SSZ-JJI u dužini od 6 km, dok joj širina varira od svega 120 m nedaleko ponora kod šumarskog naselja, pa do 2,5 km na području Jovanovića padeža, Borovečkog padeža i Gržanuše. Zavala ovog polja je nastala na vrhu tjemena antiklinale, koja je razlomljena i izdignuta paralelnim rasjedom. Sjeverna i zapadna padina zavale izgraðena je od nepropusnih klastita gornjeg trijasa, dok u graði dna prevladavaju djelomično propusni vapnenci i dolomiti ladinika, a manji istočni dio (na području izmeðu Jovanovića padeža, Borovečkog padeža i Gržanuše) izgraðuju djelomično propusni dolomiti gornjeg trijasa i djelomično nepropusni vapnenci i dolomiti donjeg lijasa. Nadmorska visina, na kojoj se nalazi dno polja varira od 1050 m na području izmeðu Vodica i Gržanuše do 1140 m, na području Klepine dulibe. Područje Klepine dulibe, slično kao i područje Stupačinova u zavali Oštarijskog polja u kršu, odvojeno je rasjedom (pravca pružanja SZ-JI), od većeg sjevernog dijela zavale polja. Naknadno, rasjedni strmac je diseciran potocima koji su u njemu oblikovali svoje doline. Brojni manji stalni i povremeni potoci slijevaju se prema dnu polja gdje poniru u brojnim sitastim i otvorenim ponorima. Dno zavale polja ispunjeno je materijalom snijetim s padina i rezidijumom. Količina snijetog materijala osobito je velika na krajnjim zapadnim i sjevernim dijelovima polja. Krajnji sjeverni dio zavale polja za većih količina oborina ili za naglog topljenja snijega zbog malog kapaciteta ponora plavi. Prema A. Bognaru i dr. (1997.) na području zavale tijekom zadnje oledbe akumulirao se glaciofluvijalni materijal snešen vodom sočnicom iz morene Dokozine plane. S obzirom da je taj materijal zatrpao ponore u središnjem dijelu zavale polja došlo je do ujezerivanja vode. Poslije glacijacije je sitniji materijal u znatnoj mjeri evakuiran vodom koja ponire, što je u znatnoj mjeri omogućilo ponovno otvaranje ponora. Istočne dijelove zavale polja u znatnoj mjeri obilježava razvoj ponikava. Manji nagibi, kao i jača razlomljenost duž rasjeda, ovog dijela zavale polja pogodovali su vertikalnom poniranju vode i njenom izuzetno jakom korozijskom djelovanju. Zbog velikog broja ponikava, pojedini dijelovi imaju izgled boginjavog krša, a to osobito dolazi do izražaja na dijelovima gdje se izmjenju vapnenci jače podložni koroziji, sa slabije podložnim dolomitima.
        S obzirom da su ova polja nastala na kontaktu naslaga jače vodopropusnosti sa slabije vodopropusnim stijenama, ona se mogu ubrojiti u rubna polja u kršu (sl. 65. -I. Gams, 1974., D. Ford i P. Williams, 1994.) 
        Pri oblikovanju zavala polja u kršu veliku važnost, zbog svoje agresivnosti, ima voda koja dotječe s rubnih, nekarbonatnih dijelova. Takoðer, spiranjem snijete obronačne ilovače, rezidij i ostali finozrni akumulirani materijal, koji ispunava dna ponikava, uvala i polja u kršu, imaju veliku važnost zbog jačanja korozijskog procesa. Voda u njima i znatno veća količina CO2 organskog porijekla (humusna kiselina) pospješuju dalji razvoj ponikava, uvala i polja u kršu, proširujući njihove strane i produbljujući njihova dna. Na oblikovanje zavala polja u kršu, kao i slijepih dolina, velik utjecaj imali su i periglacijalni procesi tijekom oledbi. Naime, njihovi dijelovi oblikovani u nekarbonatnim naslagama zbog jače podložnosti mehaničkom trošenju brže su se razvijali (I. Gams, 1974.).
        Specifičan oblik predstavlja udolina Bunovac (fot. 74.) na SI padini Južnog Velebita. Zapravo, ona se sastoji iz dvije  prostrane, odvojene slijepe doline, veće, polusuhe, istočne i manje, zapadne doline. Ove doline oblikovane su na kontaktu neprupusnih klastita gornjeg trijasa, s djelomično nepropusnim vapnencima i dolomitima ladinika. Potok koji dotiče na istočni dio udoline ponire na samom početku, dok je ravno dno prekriveno izuzetno malim ponikvama. Ravno dno, koje je prekriveno rastresitim materijalom ukazuje da je i ovaj dio nekad bio hidrološki aktivan. Na zapadnom dijelu dolina je nastala usijecanjem dvaju manjih stalnih potočića. Dno doline prekriveno je aluvijalnim materijalom, a voda potoka ponire na njenom jugoistočnom dijelu. Pregib, skoro iste visine kao i onaj koji odjeljuje dvije nasuprotne doline, ukazuje da je njhova voda nekad zajedno otjecala kroz Sijasetsku dragu. S obzirom, da ove doline imaju ukupnu dužinu od 1500 m, a širina doseže i do 300 m, udolina se može smatrati prijelaznim oblikom prema zavali rubnog polja u kršu.           
        Zaravni predstavljaju specifičan reljefni oblik poligenetskog porijekla, a koji je po svom nastanku vezan za karbonatnu podlogu. Iako su tijekom prve polovice i sredinom dvadesetog stoljeća razvijene tri teorije o njihovom nastanku (fluviokrška, korozijska i abrazijska) niti jedna od njih nije dala potpuno objašnjenje. Meðutim, tek novija istraživanja ukazala su na vezu geotektonskog okvira, položaja i rasprostranjenosti zaravni u kršu (M. Herak, 1984., 1986. i A. Bognar, 1987., 1994. i 1995.). Navlake bitno pridonose prvobitnoj zaravnjenosti terena, a utjecale su na osobine i usmjerenost krškog i fluviokrškog procesa. No, pri njihovom nastanku na području Velebita značajni su padinski procesi i radijalna tektonika. Prema tome zaravni se trebaju shvatiti kao poligenetski oblici reljefa, nastali kao rezultat meðuovisnosti utjecaja i djelovanja odgovarajuće strukturno-tektonske predispozicije i krških, fluviokrških i padinskih procesa (A. Bognar, 1987.)
        Na području Velebita, zaravni se najbolije uočavaju u vršnim dijelovima i na SI padini masiva Sjevernog i Srednjeg Velebita. Naknadno, nekad cjelovita zaravan tektonski je razdrobljena, a preostali dijelovi su izdignuti ili spušteni na različite visine. To je pogodovalo jakom okršavanju karbonatne podloge tijekom humidnijih faza geološke prošlosti. Tako je oblikovan zamršen splet glavica, ponikava i uvala, koji nekadašnjoj zaravni daju obilježja brežuljkastog terena (A. Bognar, 1994. i 1995.). Kako se na svim fragmentima starijih razina zaravnavanja mogu naći tragovi boksita kredne starosti to ukazuje da je tijekom mezozoika na Dinarskoj karbonatnoj platformi bila oblikovana jedna jedinstvena zaravan tipa pineplena, koja je kasnije tijekom kenozoika neotektonskim pokretima razdrobljena i dovedena u različite hipsometrijske nivoe (A. Bognar, 1994.). Isto tako A. Bognar (1994. i 1995.) pretpostavlja da tijekom kenozoika nije postojala odgovarajuća ekvatorijalno-tropska klima koja bi pogodovala tako velikom intenzitetu zaravnavanja. Zadnja takova faza bila je tijekom krede. Paleoklima kenozoika, dakle nije bila nikad ekvatorijalno-tropska, a osim toga dinamika tektonskih pokreta bila je tako snažna da nije bilo vremena intenzivnom zaravnavanju. Fragmenti te zaravni, tijekom tercijara i kvartara ponovo dolaze pod utjecaj različitih denudacijskih procesa (padinski, fluvijalni i abrazijski) koji povremeno pogoduju zaravnavanju u tektonski stabilnijim etapama. Meðutim, zbog relativne kratkoće takovih faza osim za oblikovanje pedimenata nije bilo dovoljno vremena i za oblikovanje velikih zaravnjenih površina. U prilog tome ukazuje i postojanje dvaju pedimenata (starijeg i mlaðeg) na području Velebita.  
        Fluviokrški proces ima izuzetnu važnost u oblikovanju speleoloških objekata. Kombinirano djelovanje fluvijalne erozije i korozijskog procesa osobito dolazi do izražaja u mlaðoj fazi kad su kanali (sifoni) ispunjeni vodom i u prelaznoj fazi kad su djelomično ispunjeni vodom. Za treću, završnu fazu, karakteristično je zatrpavanje speleoloških objekata krškim akumulativnim oblicima (sigovina) i urušavanjem (N. Krešić, 1988.). Za speleološke objekte (odnosno njihove dijelove), u kojima je voda prisutna u potpunosti ili djelomično karakteristični su glatki kanali, pojava vrtložnih lonaca, dok same tekućice prenose znatne količine šljunka i pijeska. Prema hidrološkoj funkciji, speleološki objekti mogu se podijeliti na ponore (Bunovac), vrela (čavle kod Muškovaca) ili protočne (Puhaljka) speleološke objekte (M.Garašić, 1986.). Bojenjem podzemnih voda ustanovljene su podzemne veze ponora na rubu SI padine s vrelima na JZ padini (S. Turner, 1955., 1959., i 1960., B. Biondić,1981. i A. Pavičić, 1995.). To jasno ukazuje na postojanje brojnih još neistraženih  speleoloških  objekata  u krškom podzemlju Velebita. 


































5. HIDROLOŠKE OSOBINE


5.1. HIDROGEOLOŠKA SVOJSTVA STIJENA 


        S obzirom na hidrogeološka svojstva, strukturnu graðu istraživanog područja te na današnji hipsometrijski i prostorni položaj naslaga, odreðene su njihove hidrogeološke osobine.                 
        Na temelju hidrogeoloških svojstava stijena do sad navedene litostratigrafske članove je A. Pavičić (1995.), a korisreći se nazivima koje su prvi upotrijebili M. Herak i S. Bahun (1974.) svrstao u pet grupa: propusne, djelomično nepropusne, djelomično propusne, nepropusne i stijene naizmjeničnih osobina (sl. 66.).
        Propusnoj grupi stijena pripadaju vapnenci i dolomiti anizika, ladinika, srednjeg lijasa, dogera i gornje krede; vapnenci donjeg malma; vapnenci, dolomitizirani vapnenci i vapnenačke breče gornjeg malma; vapnenačke breče i vapnenci donje krede i cenomana. Propusnost stijena varira ovisno o izlomljenosti i okršenosti, dok je poroznost pukotinska.
        Djelomično nepropusne naslage se nalaze u okviru propusnih, uglavnom vapnenačkih naslaga. Na prostoru od Brušana do Štikade, u okviru vapnenaca pojavljaju se dolomiti u naslagama anizika i ladinika. Ovoj grupi stijena pripadaju vapnenci i dolomiti lijasa; mrljasti vapnenci i dolomiti gornjeg lijasa; vapnenci, dolomitizirani vapnenci i vapnenačke breče gornjeg malma; konglomerati, uslojeni vapnenci i lapori gornjeg eocena i oligocena; vapnenačke breče (Jelar naslage) tercijara, te kvartarne glinovite naslage s kršjem i crvenica. Meðu djelomično nepropusnim stijenama posebno se ističu Jelar naslage (na karti B. Biondića- 1981. izdvojene su kao stijene promjenljive vodopropusnosti- sl. 67.). One pokazuju drugačije hidrogeološke karakteristike od susjednih karbonatnih naslaga. Njihove specifične hidrogeološke osobine posljedica su toga što su breče mjestimično povezane glinovito-limonitnim i laporovitim vezivom, kao i prisustvo leća lapora i većih količina glinovitog materijala koji je pretaloživanjem s površine i plićih dijelova, naknadno začepio pukotine i veće šupljine u podzemlju (S.Bahun i F. Fritz 1975.). Propusnost karbonatnih naslaga varira ovisno o izlomljenosti i zastupljenosti dolomita i lapora, dok im je poroznost pukotinska. Propusnost kvartarnih naslaga smanjuje se zbog njihove debljine, a obilježava ih meðuzrnska poroznost. 
        Grupi djelomično propusnih stijena pripadaju dolomiti i vapnenci srednjeg i gornjeg perma; dolomiti gornjeg skita; te dolomiti i brečokonglomerati (koji im mjestimično leže u podini) gornjeg trijasa; kao i pločasti vapnenci s rožnjacima ladinika pripadaju ovoj grupi stijena. Poroznost je pukotinska, te propusnost varira ovisno o izlomljenosti stijena. U slučajevima kad im je debljina veća ili se nalaze u jezgri antiklinalne strukture ove naslage su praktično nepropusne. Takoðer, s dubinom se propusnot ovih naslaga smanjuje. Na dijelovima terena gdje su u povoljnom hipsometrijskom položaju one često definiraju položaj razvodnica istodobno predstavljajući hidrogeološke barijere. Najznačajniji predstavnik ove grupe su dolomiti i brečokonglomerati gornjeg trijasa, dok ostale naslage zbog svog položaja praktično pripadaju nepropusnom kompleksu naslaga.
        Najzastupljenije članove nepropusne grupe stijena predstavljaju naslage koje izgraðuju jezgre strukturnih jedinica ili bazni dio navlačnih jedinica, pa zbog toga imaju važnu hidrogeološku funkciju. Iako se u okviru ovih naslaga javljuju pojedini članovi koji prema svojim litološkim osobinama pripadaju u djelomično propusne ili propusne članove, oni se zbog svog izoliranog položaja u okviru klastita pridružuju općoj nepropusnosti naslaga. Najstarijim naslagama pripadaju pješčenjaci, šejlovi i konglomerati karbona u okviru kojih se javljaju karbonati u obliku manjih leća ili proslojaka. Naslage perma u potpunosti pripadaju ovoj grupi stijena. 
        Iako su dolomiti srednjeg i gornjeg perma uvršteni u grupu djelomično propusnih stijena zbog svog izoliranog položaja (klastiti u podini i krovini), u hidrogeološkom smislu pridružuju se općoj nepropusnosti permskih naslaga. Završni član ove grupe stijena čine dolomiti (koji su takoðer zbog izoliranog položaja nepropusni ) i klastiti donjeg trijasa. Klastične naslage koje se javljaju kao ulošci u okviru propusnih naslaga takoðer pripadaju ovoj grupi. Meðu njima se osobito ističu klastiti anizika i ladinika. Naslage ladinika nedaleko D. Pazarišta zbog svoje debljine u potpunosti presijecaju put podzemnoj vodi, pa je zbog toga došlo do pojave brojnih izdašnih izvora. Općenito, oborinska voda prodire samo u površinske, rastrošene dijelove nepropusnih klastita da bi se na nižim dijelovima pojavila u obliku manjih izljevnih izvora, male izdašnosti. Izvori-vrela veće izdašnosti pojavljuju se na kontaktu ovih naslaga s razlomljenim, pretežno vapnenačim naslagama. Osnovno obilježje ovih stijena je pukotinska i meðuzrnska poroznost, propusne su do stanovite dubine, dok su u cjelini nepropusne.
        Stijene naizmjenične propusnosti predstavljaju kvartarne naslage, uglavnom istaložene u udubljenima (ponikve, uvale, zavale polja u kršu, dolinama tekućica, ali i morene), a pripadaju različitim genetskim tipovima. Poroznost je meðuzrnska, a obilježava ih vertikalna i bočna promjena vodopropusnosti. Meðu njima najveće značenje imaju proluvijalne naslage, uglavnom male debljine. Na mjestima gdje su deblje zbog glinovitog sastava, nepropusne su, a ponekad uvjetuju plavljenje dna udubljenja.
        U sklopu istraživanog područja ističe se potpuna hidrogeološka barijera Velebita (poznata još kao i kompleksna velebitska barijera- S. Bahun i F. Fritz, 1972., A. Pavičić, 1974. i B. Biondić, 1981.) koja obuhvaća područje SI padine od doline potoka Bakovca do Štikadskog polja (M. Herak, 1969., B. Biodić, 1981. i A. Pavičić, 1995.). Ona postoji ponajprije zahvaljujući nepropusnim paleozojskim i donjotrijaskim naslagama na SI padini Velebita koje su u višem hipsometrijskom položaju u odnosu na razinu podzemne vode u Ličkom polju i dolini Ričice. Zbog te potpune barijere voda iz unutrašnjosti teče prema istoku i jugoistoku, odnosno sjeveru i sjeveroistoku, zaobilazeći je. S obzirom na u novije vrijeme istražene speleološke objekte značajne dubine (Fantomska jama, Ponor na Bunovcu, jamu Puhaljku, ponor Pepelarice i dr.), u području gornjotrijaskih dolomita, u JZ krilu velebitske antiklinale, ovo područje vjerojatno ne ulazi u prostor spomenute velebitske barijere. Prema A. Pavičiću (1995.) to osobito vrijedi za područje od Visočice do Vaganskog vrha. A. Pavičić (1995.) takoðer pretpostavlja mogućnost otjecanja dijela vode (uzdužnim rasjedima) iz Štirovače direktno prema dolini potoka Bakovca. Zbog toga bi područje velebitske potpune barijere prestajalo na gornjotrijaskim dolomitima istočno od Štirovače. 
        Kao posljedica tektonske poremećenosti unutar strukturnog bloka Raduč-Sv. Rok-Brničevo gornjotrijaski klastiti i dolomiti nisu u sastavu velebitske barijere. Ovdje voda potoka Opsenice, kao i u Štikadskom polju Ričice ponire i podzemno otječe prema rijeci Zrmanji (B. Biondić, 1981. i A. Pavičić, 1995. -sl. 68.). 
        Izuzev potpune velebitske barijere koja utječe na hidrogeološke osobine SI padine na području Velike i Male Paklenice postojanje lokalne potpune barijere utjecalo je na pojavu vode na površini (B. Biondić, 1981. i A. Pavičić, 1995.).
        Na području Sjevernog Velebita, strukturni blok Apatišani predstavlja nepotpunu (relativnu) barijeru. Voda podzemno otječe prema moru sa sjeverne i južne strane, duž rasjeda koji omeðuju ovu strukturnu jedinicu. 
        Najveći dio vršnog dijela Velebita, kao i njegova JZ padina pripada propusnom području s podzemnom vodom na dubini većoj od 50 metara, a to je posljedica izrazite prevlasti dobro vodopropusnih karbonatnih naslaga u njihovoj graði (B. Biondić, 1981. i A. Pavičić, 1995.). Ovo područje obilježava nedostatak stalnih površinskih tekućica i izvora, a voda podzemno otječe prema moru gdje se pojavljuje u priobalnim izvorima i vruljama.
        Nastanak vrela najčešće je vezan uz poniranje vode kroz primarne i  sekundarne pukotine i pojavu na kontaktu s nepropusnim naslagama. S  obzirom na izdašnost i mjesto pojave vrela se mogu podijeliti na: 
        
        a) povremena vrela                                d) stalna priobalna vrela 
        b) stalna vrela                                        e) stalne vrulje
        c) povremmena priobalna vrela              f) povremene vrulje   
        
        Povremena vrela obilježava periodični karakter aktivnosti. Posljedica je to dizanja "izdani" u krškom podzemlju. Nivo "izdani" znatno je viši u proljeće što je prvenstveno posljedica topljenja snijega u višim dijelovima Velebita. Povremena vrela takoðer su aktivna i u razdobljima s većom količinom oborina, meðutim voda iz njih istječe u vremenu od nekoliko sati do par dana. Ova vrela su znatno češća na JZ padini i višim dijelovima Velebita, zbog izrazite prevlasti karbonata. 
        Stalna vrela su znatno češća na SI padini. Najčešće su nastala na  kontaktu nepropusnih (klastiti karbona, perma i trijasa) u podini s vodopropusnim i djelomično nepropusnim (vapnenci i dolomiti) naslagama u krovini (fot. 65.). Izdašnost im takoðer znatno varira tijekom godine. Najizdašnija su u hladnom dijelu godine, zbog veće količine oborina, kopnjenja snijega i smanjenog isparavanja. Na JZ padini stalna vrela se izuzetno rijetko pojavljuju. Meðutim, vrela u dolini rijeke Zrmanje, na području Muškovavaca i izvorišnom dijelu Krupe ističu se svojom izdašnošću. To najbolje ocrtava podatak da da od ukupnog protjecaja izmjerenog kod Janković buka, voda pritoke Krupe i vrela kod Muškovaca daju čak 74 % vode rijeke. Od te količine 41 % čine vode tekućica što poniru u Lici i podzemno dotiču, a 33 % vode prikupljene u planinskom zaleðu Velebita (B. Biondić, 1981.).
        Priobalna vrela (stalna i povremena) obično se nalaze na krajevima i bočnim stranama (morskih) uvala na visini od svega nekoliko desetaka centimetara iznad srednje razine mora. Zbog utjecaja mora voda u njim je boćata.
        U Velebitskom kanalu i Novigradskom moru registrirana je i pojava podmorskih izvora ili vrulja (fot. 66.). Voda koja izbija iz njih takoðer je boćata. Količina vode koja istječe iz vrulja i priobalnih izvora ovisi u prvom redu o hidrostatskom tlaku. Vrulje i priobalna vrela znatno su aktivniji u hladnijem, humidnom razdoblju godine, te za jakih oborina. Po broju i izdašnosti priobalnih vrela posebno se ističu vrulje u Žrnovnici i oko Modrić-uvale (sl. 69.), a u čijoj je neposrednoj blizini i vrulja Zečica (sl. 70.). Slično, kao i kod vrela Krupe i na području Muškovaca, posljedica njihove izdašnosti je prihrana vodom iz Ličkog zaleða. Bojenjem vode ustanovljena je veza priobalnih izvora i vrulja na području od Sjevernog i Srednjeg Velebita s ponorima rijeka Like i Gacke, a na području Modrića s ponorima na području Sv. Roka. Istraživanjima koje je proveo Institut za oceanografiju i ribarstvo iz Splita (1975.) ustanovljeno je da se vrulje najčešće nalaze na dnu blagih, zdjeličastih ponikava koje su postpleiostocenskom ingresijom mora potopljena. Prema istraživanjima D. Petricciolija (1995.) ustanovljeno je da neke od vrulja imaju jasno otvorene kanale, te predstavljaju potopljene speleološke objekte.
        Ponori su najčešće nastali na kontaktu propusnih karbonarnih s nepropusnim naslagama. Tako su primjerice vrlo česti na SI padini, na područjima kontakta vodonepropusnih gornjotrijaskih klastita s vodopropusnim srednjotrijaskim vapnencima. Na takvom kontaktu registriran je cijeli niz ponora (npr. Bunovac, Pepelarice, ponori u Štirovači i ponor potoka Crnog vrila-fot. 51.).
        Ponori prema aktivnosti mogu biti stalni, i povremeni, a prema izgledu sitasti i otvoreni. Sitasti ponori su znatno češći, osobito meðu povremenim ponorima. Imaju ljevkast izgled, duboki su svega nekoliko metara, a dno im je ispunjeno rastresitim materijalom (blokovima i nanosima tekućica). Otvoreni   ponori, u biti predstavljaju speleološke objekte (ponor na Bunovcu). Stalni  otvoreni ponori su znatno češći u podnožju SI padine (npr. Strmotića ponor i Turčić ponor). Najaktivniji su u hladnom razdoblju godine, osobito u rano proljeće zbog kopnjenja snijega i za intenzivnih oborina.








5.2. KVALITETA PODZEMNE I POVRŠINSKE VODE


        Kemijskom analizom vode na području Velebita, ustanovljeno je da je ona najvećim dijelom kalcijsko-hidrokarbonatnog tipa, visokim učešćem otopljenih karbonatnih stijena (oko 200 mg/l). Izuzetak je jedino voda koja izvire u priobalnim vrelima i vruljama gdje prevladava ona natrijsko-kloridnog tipa, kao posljedica miješanja slatke vode koja dotječe iz kopnenog zaleða i morske vode (B. Biondić, 1981.). Takav kemijski sastav vode prvenstveno je posljedica toga što u sastavu vodonosnog stijenskog kompleksa dominiraju karbonati. Meðutim, u pojedinim dijelovima, kao posljedica većeg učešća dolomita u graði, postoje razlike u količini izmjerenog kalcija i magnezija u vodi. 
        Voda, koja izvire (najveći dio sljeva rijeke Like) i ponire (npr. rijeka Gacka) na SI, Ličkoj padini Velebita u potpunosti je kalcijsko-hidrokarbonatnog tipa. Meðutim, voda sljeva rijeke Gacke sadrži neznatan dio magnezijske komponente. To ukazuje da se njena izvorišna zona i tok nalaze u području, u čijoj graði dominiraju vapnenci s malim udjelom dolomita. Meðu izvorima koje vodom prihranjuju rijeku Liku, uočavaju se razlike u količini sadržaja magnezija. Povećan sadržaj magnezija, uočava se na grupi vrela na području Divosela i Počitelja, te Trnovca i Jadovnog. To je posljedica znatnog učešća dolomita u graði tih dijelova sljeva rijeke Like (B. Biondić, 1981.).
        Voda, koja prihranjuje rijeku Zrmanju, najvećim dijelom je kalcijsko-hidrokarbonatnog tipa, izuzev u najnižem dijelu sljeva (na području Jasenica i Ravanjske) gdje je zbog utjecaja mora natrijsko-kloridnog tipa. Najvećim dijelom, zastupljenost magnezija je mala, ali kao i kod rijeke Like i ovdje se mogu uočiti odreðene razlike u količini magnezija. Izmjerena količina magnezija veća je u pritokama Otuči i Obsenici, a što je takoðer posljedica većeg učešća dolomita u graði njihovih izvorišnih dijelova. Iako se izvorišni dio pritoke Ričice nalazi u dijelu izgraðenom od dolomita, njegov udio u vodi je neznatan, što se objašnjava pretežito vapnenačkom graðom sljeva (B. Biondić, 1981.).
        Obzirom, da morska voda ima izrazit utjecaj i gotovo u cijelosti prekriva iskonski sastav podzemne vode koja istječe iz priobalnih vrela i vrulja u priobalnom dijelu SI padine i Velebitskom kanalu, a na temelju analiza vode iz vrela Novljanska Žrnovnica i Duboka može se zaključiti da su one identičnog kalcijsko-hidrokarbonatnog tipa. Naime, zbog povezanosti priobalnih vrela i vrulja na području izmeðu Novljanske Žrnovnice i Karlobaga, s ponornim zonama rijeka Like i Gacke (a kojima pripadaju i već navedena vrela) voda koja izvire u njima je u osnovi kalcijsko-hidrokarbonatnog tipa (B. Biondić, 1981.).
        Voda koja izvire na području Velike i Male Paklenice takoðer je kalcijsko-hidrokarbonatnog tipa[10], a zbog značajnog učešća dolomita u litološkoj graði sljeva, obilježava ih visok sadržaj magnezijske komponente (B. Biondić, 1981. i M. Saletto, 1997.). Prema količini sadržane magnezijske komponente, osobito se ističu izvorišni dijelovi V. i M. Paklenece i Brezimenjača, dok ona opada prema nižim dijelovima gdje vapnenci prevladavaju u graði (tab. 20.). S obzirom da su tekućice V. i M. Paklenica, kao i njihove pritoke iztazito bujičnog karaktera (M. Kekuš i J. Pavelić, 1987., M. Saletto, 1995. i 1997.),  tvrdoća, sadržaj otopljenog CaCO3 kalcijske i magnezijske komponente u njihovoj vodi varira (tab. 17. 18., 19. i 20.). To se prvenstveno može objasniti većom prihranom tekućica površinskim pritjecanjem oborinske vode, nego podzemnim dotjecanjem za vrijeme trajanja oborina ili neposredno nakon takovih razdoblja. Uzorci vode iz Manite peći i Škrapskog bunara "čelinka" ukazuju na manju količinu CaCO3, kalcija, a osobito magnezija. To je prvenstveno posljedica litološke graðe (manji udio magnezija), debljine nadsloja (oko 100 m) u Manitoj peći, koji je bio izložen korozijskom djelovanju oborinskih voda, odnosno, prihranom oborinskom vodom sa okolnih rebrastih škrapa u škrapskom bunaru "čelinka". Manji udio magnezija, posljedica je izrazite prevlasti vapnenaca u kojima je formirana Manita peć, dok u slučaju škrapskog bunara "čelinka" njegov udjel ukazuje da na izrazitu prevlast vapnenačkih klasta u sastavu Jelar naslaga. Indeks saturacije vode s CaCO3, na području NP "Paklenica" (tab. 21.) takoðer ukazuje na njenu zasićenost, te slabo izraženu mogućnost taloženja CaCO3, no zbog izrazitog bujičnog karaktera tekućica do taloženja ne dolazi (M. Saletto, 1995. i 1997.). Mogućnost otapanja (iako slabog intenziteta) vode jedino je ustanovljena u Manitoj peći.
        Zbog još uvijek nepotpunog poznavanja hidrogeološke razvodnice na Velebitu, kao i podzemnog otjecanja voda (na području Štirovače i Bunjevca-A. Pavičić, 1995.), ali i još uvijek slabe mreže pluviometrijskih i klimatoloških postaja (isparavanje se mjeri jedino na Zavižanu i Gospiću), rijetkoj mreži hidroloških postaja (npr. na tekućicama V. i M. Paklenici se nigdje ne mjeri vodostaj i protjecaj), te količine vode koja direktno otječe u more, a na osnovu do sada izvršenih kemijskih analiza vode, teško se može dati prikaz ukupnog intenziteta korozije na prostoru Velebita. 






























6. INTENZITET OKRŠAVANJA


        Intenzitet korozije predstavlja jedan od osnovnih problema kojim se bave istraživači krškog reljefa. Prilikom istraživanja intenziteta korozije, najčešće se koriste kemijske analize vode, prvenstveno količina otopljenih karbonata i tvrdoća vode. Prednost ovih metoda je ta što ukazuje na ukupan intenzitet (površinske i podzemne) korozije odreðenog prostora. Meðutim, njihov osnovni problem je povremeno uzorkovanje vode (rijetki su slučajevi postojanja stalnih hidroloških postaja), često nepoznavanje zastupljenosti karbonatnih i nekarbonatnih naslaga u području pojedinog sljeva, kao i nemogućnost razlikovanja površinske od podzemne korozije. Takoðer, tome treba pridodati da se cirkulacija vode u krškom podzemlju odvija prvenstveno kroz pukotinske sustave, pa zbog toga cijeli prostor nije jednako izložen korozijskom djelovanju vode koja ponire. Upravo, radi što boljeg upoznavanja intenziteta površinske korozije od 50 -tih godina ovog stoljeća, na poticaj akademika Ivana Gamsa, počinje se primjenjivati metoda kalcitnih tableta. Zbog mogućnosti objašnjenja oblikovanja površinskih krških reljefnih oblika, ali i svoje jednostavnosti, ova je metoda meðu geomorfolozima naišla na potporu, te je na 7. meðunarodnom speleološkom kongresu, održanom 1977. g. u Sheffieldu (V. Britanija), komisija za kršku denudaciju odredila njihov standardan izgled i postupak prilikom upotrebe (Gavrilović, D. 1984. i Gams, I. 1985., 1986. i 1987.).
        Standardne tablete su izraðene od 97,9 - 98,7% CaCO3  gornjokredne starosti iz kamenoloma Lipice kod Sežane, promjera su 42 mm, a debljina im je 3 - 4 mm. Nedostatak metode mjerenja intenziteta površinske korozije, pomoću standardnih tableta je nemogućnost spoznaje o točnom intenzitetu korozije na odreðenom području zbog litoloških razlika matičnih karbonatnih naslaga i onih od kojih je izraðena tableta. Meðutim, upotreba standardizitanih tableta nam daje odgovor na pitanje o ukupnom intenzitetu korozije u različitim klimatskim uvjetima, i mogućnost njene usporedbe, što je zapravo i bio jedan od osnovnih ciljeva prilikom razvoja ove metode (D. Gavrilović 1984. i Gams, I. 1985.).


6.1. MJERENJE INTENZITETA POVRŠINSKE KOROZIJE STANDARDNIM TABLETAMA


        Ovom metodom na području Velebita mjeren je intenzitet korozije na šest odabranih lokacija, u razdoblju od 22. 11. 1994. do 25. 10. 1996. godine. U navedenom razdoblju, bilo je postavljeno 20 tableta na 6 lokacija, no na razne načine izgubljeno je 50 % tableta. Radi što bolje usporedbe dobivenih podataka na različitim nadmorskim visinama, odabrane su lokacije s približno istim osobinama. Većina tableta (na 4 lokaliteta), bila je postavljena u neposrednoj blizini sa šumskom vegetacijom, a na preostale dvije, na rubu šumskih zajednica. Na pet lokacija, tablete su bile postavljene na karbonatnoj podlozi, dok na jednoj nju čine pješčenjaci gornjotrijaske starosti (Štirovača). Prema rezultatima mjerenja (tab. 22.) uočava se najveći intenzitet korozije upravo na lokaciji s nekarbonatnom podlogom (Štirovača). Usporedbom dobivenih rezultata na JZ padini (V. Palkenica i Babrovača) i vršnom dijelu Velebita, uočava se da je intenzitet površinske korozije najjači na središnjim dijelovima, dok neznatno opada prema nižim, a izrazito prema vršnim dijelovima. Niže i središnje dijelove JZ padine, karakterizira osjetno veći intenzitet korozije u tlu nego na površini. Tako je odnos intenziteta korozije na površini i u tlu na području V. Paklenice 1 : 2.55, a na području Babrovače 1 : 3.49. Veći relativni odnos intenziteta korozije u tlu i na površini treba tražiti u jačem biokorozijskom procesu kojem pogoduje duže vegetacijsko razdoblje. Na središnjim dijelovima padine, uz porast količine oborina veliko značenje ima i smanjeno isparavanje (koje prvenstveno uvjetovano nižim temperaturama), a za posljedicu ima veću količinu vode u tlu. Manji intenzitet korozije u tlu, na području V. Paklenice, posljedica je manje količine oborina, ali i većeg isparavanja (temperatura zraka viša je za približno 20 C). Vršne dijelove Velebita, usprkos povećanju količine oborina i smanjnom isparavanju, obilježava osjetno manji intenzitet korozije. To je prvenstveno posljedica zimske fiziološke sušnosti, a ona je uvjetovana velikim brojem hladnih dana, kada zbog zamrzavanja vode prestaje korozijski proces. Fiziološka sušnost, takoðer u znatnoj mjeri smanjuje i biloški proces (vegetacijsko razdoblje), što uvjetuje i znatno slabiji intenzitet subkutane korozije, a tome treba dodati i dugotrajnu zamrznutost tla. Približno jednak, odnosno veći intenzitet korozije na površini, može se objasniti kao posljedica izloženosti golih karbonatnih stijena korozivnom djelovanju vode istaložene iz dodatnih oborina (prvenstveno iz magle i rose). Iako su dodatne oborine vrlo česte u hipsometrijskom pojasu od 1500 - 1700 m na Velebitu, njihova dnevna izdašnost, kao i godišnji raspored, u pravilu je takoðer manja u vegetacijskom razdoblju. To rezultira ograničenošću njihovog korozijskog djelovanja na samoj karbonatnoj površini i na one dijelove gdje je pedološki pokrov veoma plitak (svega nekoliko centimetara dubine).
        Na području Štirovače, gdje je izmjeren najjači intenzitet korozije, osnovni razlog tome ne treba tražiti samo u većoj količini oborina i relativnoj vlazi, već i u tome što podloga nije bila karbonatna (pješčenjaci gornjotrijaske starosti). Takoðer, treba naglasiti da je samo mjerno mjesto bilo (na rubu) u šumi smreke i bukve, što je rezultiralo jačoj izloženosti tableta biokorozijskom djelovanju. Meðutim, tome treba pridodati kao ograničavajući faktor osjetno veći broj hladnih dana (nego na dijelovima JZ padine koji se nalaze na približno istoj nadmorskoj visini), kada je i u Štirovači prisutna fiziološka sušnost. Jačoj subkutanoj koroziji, osobito je pogodovala nepropusna podloga, koja uvjetuje znatno veću pojavu vlage u tlu. Pojava brojnih ponora (Pepelarice, Štirovača, Bunjevac i dr.), slijepih dolina (dolina potoka Crnog vrila, Bunovac i dr.), kao i oblikovanje zavala rubnih polja u kršu (Štirovača-Klepina duliba, Oštarijsko polje i V. i M. Rujno) u najvećoj mjeri upravo je posljedica dotjecanja nezasićene (ili slabo zasićene), agresivne vode s područja izgraðenih od nekarbonatnih naslaga.












7. UTJECAJ čOVJEKA NA OBLIKOVANJE KRŠKOG RELJEFA


        Za današnji izgled reljefa JZ padine antropogene aktivnosti imale su veliku važnost. Uništavanjem šumskog pokrova (osobito u 18. stoljeću), prvenstveno radi stvaranja pašnjačkih površina došlo je do ogoljavanja stijenske podloge (V. Rogić, 1958.), te kao posljedica takvog djelovanja, najvećim dijelom na JZ, primorskoj padini prevladava ekshumirani krš. S druge strane uz područja ponikava, krških uvala i zavala polja u kršu, najčešći su reljefni oblici nastali agrarnim kultiviranjem. Antropogeni oblici na kršu sigurno predstavljaju najveće površine preoblikovane radom čovjeka na području Velebita. 
        Nedostatak površina pogodnih za agrarno iskorištavanje bio je glavni uzrok preoblikovanja krša. Dna uvala, ponikava (Dabri, Konjsko, Bristovac, Duboka i dr.) i zavala polja u kršu, odstranjivanjem većih fragmenata padinskog kršja iz obronačnih ilovača i rezidijuma pretvorena su u obradive površine (fot. 77.). Istodobno, odstranjeno kamenje slagano je na hrpe, te su tako oblikovane gromače ili gromile.  
        Rijetki prostori sačuvanih šuma, obradive površine i voćnjaci ograðene su  kamenim zidovima ili suhozidinama. Vrlo često su suhozidine izgraðene od kamenja izvaðenog iz obradivog tla, a ujedno predstavljaju i gromače. Veći kameni blokovi se obično slažu s vanjskih strana dok se unutrašnja praznina ispunjava sitnijim fragmentima. Prvenstvena uloga suhozidina je sprečavanje ulaska stoci da ne bi došlo do uništavanja usjeva i brštenja drveća. Na prostoru plavina V. i M. Paklenice, odstranjivanjem krupnijeg materijala i njegovim slaganjem na rubu parcela takoðer su oblikovane suhozidine. Istodobno one uz sama korita V. i M. Paklenice imaju funkciju zaštitnih nasipa, od vode iz ovih bujičnih tekućica. Na dijelovima padina (a u Zavratnici kod Jablanca i na većim nagibima), stranama ponikava i uvala gdje je došlo do akumuliranja obronačnih ilovača ili nastanka pedološkog pokrova u obliku džepova izmeðu dva sloja izgraðena su terasasta polja (fot. 78.). Podzidavanjem na vanjskom dijelu, koje je vrlo često raðeno s većim izvaðenim blokovima i nasipanjem sitnijih fragmenata kršja u nižim, a tla u višim dijelovima izgraðenih terasa dobivene su vrijedne agrarne površine. Nedostatak dovoljne količine tla, vrlo često je zahtijevao od graditelja da obradivo tlo prikupe i donesu s okolnih prostora, istodobno ih na taj način ogoljavajući. Lijepi primjeri terasastih polja su na području NP "Paklenica" i naselja Barić draga, no ona su danas u znatnoj mjeri zapuštena.  
        Pregradnjom ulaza u polupećine zidovima, stvorene su iz njih štale ili torovi (fot. 64.). To je osobito čest slučaj na prostoru doline V. Paklenice. Na JI padini i vršnom dijelu za napajanje stoke koriste se lokve. Nastale su nasipavanjem dna plićih udubljenja (najčešće dna ponikava) i utabavanjem zemlje (prvenstveno crvenice), te su tako stvoreni pogodni bazeni pogodni za napajanje stoke (fot. 80.). Meðutim, zbog zapuštenosti one danas propadaju, pa su mnoge od njih presušile. Za lokve na nižim i središnjim dijelovima prvenstveno je karakterističan proces eutrofizacije. Naime, zbog neodržavanja u njma dolazi do razvoja bilja, koje ih truleći, postupno zatrpava.
























8. ZAKLJUčAK


        Izrazita prevlast karbonatnih naslaga, koje su naknadno tektonskim pokretima jako razlomljene, omogućila je oblikovanje krških reljefnih oblika kao dominantnih na području Velebita. No, na njihovu raznovrsnost, čestinu pojave, kao i veličinu, osim litoloških i strukturnih osobina, velik utjecaj imale su reljefne, pedološke i klimatske osobine, a u novije vrijeme i ljudska djelatnost.
        Područja, koja su izgraðena od karbonatnih naslaga (prvenstveno vapnenaca i Jelar naslaga), a naknadno su tektonskim pokretima jače razdrobljena, obilježava česta pojava uvala i ponikava, koje se ističu svojom veličinom. Tako su veće uvale i ponikve na području Velebita, oblikovane duž značajnijih rasjeda (npr. brušanski, lomski, bakovački). Uvale i ponikve, izdužene su u pravcu pružanja rasjeda. Meðu ponikvama, prema obliku prevladavaju duboke ljevkaste ponikve, koje se vrlo često javljaju u nizovima. Nagnutost slojeva, koja je pogodovala jačem korozijskom djelovanju vode duž dijastroma, uvjetovala je asimetrično oblikovanje ponikava. Do asimetričnog oblikovanja ponikava došlo je i na graničnim kontaktima dviju litoloških cjelina, kao posljedice njihove različite podložnosti koroziji. Asimetrične ponikve, vrlo često su oblikovane na područjima gdje su u kontaktu starije karbonatne naslage sa Jelar naslagama, ali prvenstveno zbog njihove (Jelar naslage) veće podložnosti mehaničkom trošenju. Manje isparavanje vode, na dnima i osojnim stranama ponikava i uvala, a u višim dijelovima Velebita i duže zadržavanje snijega, omogućilo je dugotrajnije i intenzivnije korozijsko djelovanje, što takoðer pridonosi njihovom asimetričnom izgledu. Na dijelovima SI padine Velebita, gdje su prisutni brojni manji rasjedi i gdje u litološkom sastavu dolomiti imaju znatno veće učešće, gustoća ponikava prelazi vrijednosti od 50/km2. No, meðu njima se mogu uočiti odreðene razlike, odnosno ponikve u onim dijelovima koji su intenzivnije razlomljeni, u pravilu su dublje. Dna ponikava, uvala i zavala polja u kršu, u pravilu su ispunjena padinskim korelativnim materijalom i rezidijumom, dok se prema višim dijelovima njihovih strana intenzitet okršenosti povećava. Mjestimično, na njihovim dnima, došlo je do oblikovanja manjih, sekundarnih ponikava. Zadnje zahlaðenje u pleistocenu (würm III), i izrazite termičke inverzije u ponikvama i uvalama vršnog dijela Velebita, pogodovali su stvaranju ledenjaka i sniježnika koji su istodobno krećući se prema nižim dijelovima svojim egzarazijskim djelovanjem preoblikovali stariji krški reljef. Kao posljedica toga, danas su u višim dijelovima Velebita dna uvala, ponikava i zavala polja u kršu, u znatnoj mjeri ispunjena morenskim materijalom, koji je naknadno, mraznim procesima u radrobljen.
        Povećan nagib terena (dominiraju nagibi 12 - 320), utječe na manju učestalost pojave krških reljefnih oblika, a pogoduje intenzivnijem razvoju padinskih reljefnih oblika. Oni su osobito česti na strmijim dijelovima (nagibi 32 - 550 i većim od 550),  gdje prevladavaju procesi osipanja i urušavanja. Iako povećani nagibi, prvenstveno zbog bržeg površinkog otjecanja oborinske vode, djeluju ograničavajuće na razvoj krškog reljefa i ovdje je došlo do njihovog oblikovanja, prvenstveno rebrastih ("žlibe") i zidnih škrapa, te brazdi humusne kiseline. Njihovo oblikovanje, posljedica je korozijskog djelovanja vode koja otječe niz površinske dijelove strmijih, kompaktnih karbonatnih naslaga. Za razliku od rebrastih škrapa, oblikovanje mrežastih škrapa posljedica je korozijskog djelovanja vode koja ponire kroz sekundarne (brahiklaze i leptoklaze) i primarne (dijastrome) pukotine. No, s obzirom na oblik i veličinu pukotina, možemo razlikovati one nastale direktno korozijskim djelovanjem atmosferskih voda (uže su), od onih koje su nastale subkutanom korozijom (šire su i zaobljene). Zbog različite podložnosti trošenju klasta, od kojih su sastavljene Jelar naslage i kvartarne breče, na području Velebita se pojavljuju dva specifična oblika škrapa (zdjeličaste škrape i "sige"). Oblikovanje zdjeličastih škrapa, posljedica je različite podložnosti korozijskom djelovanju atmosferske vode klasta od kojih su izgraðene Jelar naslage, dok su "sige" oblikovane biokorozijskim i sufozijskim djelovanjem vode. Naime, u kvartarnim naslagama često je prisutna velika količina pretaloženog tla i sitnijih fragmenata kršja koji su naknadno isprani vodom. Na područjima s manjm nagibom (do 120), možemo pratiti razvojni ciklus škrapa od mlade faze, preko zrele, do završne. Tako blaže dijelove JZ padine često prekrivaju velika područja s grohotom, dok zbog gravitacijskog kretanja raspadnutog kršja na strmijim dijelovima on nedostaje. Pri oblikovanju pedimenata na JZ padini, upravo su takove prilike imale veliko značenje. Naime, stalni razvoj škrapa (na strmijim dijelovima JZ padine), u razdobljima suho-toplih klima i prenošenje kršja u niže dijelove,  dovelo je do brzog unazadnog pomjeranja padine i oblikovanja pedimenta.        
        Postojanje blagih udubljenja na kompaktnim dijelovima karbonatne podloge, bilo je presudno pri oblikovanju kamenica. Voda, koja se u njima zadržavala postupno ih je oblikovala biokorozijskim djelovanjem, a njihov karakteristični prevjesni rub, posljedica je snižavanja razine vode uvjetovanog isparavanjem. No, za područja izgraðena od Jelar naslaga, zbog različite podložnosti klasta koroziji, karakteristična je pojava kamenica nepravilnih oblika.
        Dijelove Velebita, gdje je u graði prisutna razlika u litološkom sastavu karbonatnih naslaga i njhova različita podložnost kemijskom (vapnenci), odnosno mehaničkom (dolomiti) trošenju, karakterizira pojava kukova, prirodnih mostova i prozoraca, te čučavaca. Njihova učestalost pojave kao i bizarnost osobito dolazi do izražaja na područjima gdje u graði prevladavaju Jelar naslage, a to je opet posljedica razlika u podložnosti trošenju klasta.         Iako Velebit pripada meðu još nedovoljno speleološki istražena područja Republike Hrvatske, prema do sad poznatim speleološkim objektima mogu se uočiti odreðene razlike. Prema učestalosti pojave i veličini speleoloških objekata, može se zaključiti da su oni češće oblikovani u područjima značajnijih rasjeda, koja primaju (ili su nekad primala) preko 2000 mm oborina godišnje. Horizontalni objekti prevladavaju u nižim dijelovima, dok postupno, prema vršnim dijelovima Velebita, prevladavaju vertikalni speleološki objekti. Dubina speleoloških objekata, ovisi direktno o debljini karbonatnog stijenskog kompleksa, tako da se i najdublji speleološki objekti pojavlju tamo gdje je on najdeblji (vršni dijelovi Sjevernog i Južnog Velebita). Prema dužini, ističu se oni speleološki objekti oblikovani uz (ili u neposrednoj blizini) vodopropusnih i nepropusnih naslaga (npr. speleološki objekti na području Štirovače), a nalaze se u glavnoj razvojnoj fazi. S obzirom na dimenzije kanala, razvojni stadij i hidrološku funkciju takoðer se mogu uočiti bitne razlike. Područja Velebita, gdje u graði dominiraju deblje uslojene vapnenačke i Jelar naslage, obilježavaju speleološki objekti sa širim kanalima, dok su oni u objektima (ili njihovim dijelovima) gdje prevladavaju dolomiti znatno uži. Pojava vode, u pravilu je ustanovljena u onim speleološkim objektima u čijoj graði prevladavaju dolomiti, te onima u čijoj neposrednoj blizini se nalaze vodonepropusne naslage (klastiti trijasa). Pri oblikovanju speleoloških objekata iznad 1000 m visine, utjecaj imaju i mrazni procesi. Naime, niske temperature pogoduju dužem zadržavanju snijega i leda, koji svojim mehaničkim djelovanjem šire kanale. Pojava speleothema prvenstveno je vezana uz objekte koji su u završnoj fazi razvoja, a nalaze se na nižim, "toplijim" dijelovima Velebita u čijem sastavu prevladavaju vapnanačke naslage jurske starosti. Njihovo oblikovanje vezano je uz intenzivniji korozijski proces, u razdobljima toplijih i humidnijih klima prošlosti.
        Rijetka pojava vode na površini je jedno od glavnih obilježja Velebita, a njena pojava u obliku izvora i vrela najčešća je u podnožju SI padine. Njihova pojava u pravilu je vezana uz nepropusne stijene, dok su oni, koji se javljaju u djelomično nepropusnim i djelomično propusnim naslagama uglavnom povremeni ili male izdašnosti. Nastanak vrela na SI padini, posljedica je postojanja potpune hidrogeološke barijere Velebita (područje od doline potoka Bakovca do Štikadskog polja), u čijoj graði prevladavaju nepropusne paleozojske i donjotrijaske naslage. Pojava manje lokalne barijere V. i M. Paklenice uvjetovala je pojavu vode na površini JZ padine Velebita. Pojava manjih područja s nepropusnim naslagama (mjestimično i djelomično propusnih naslaga) i manjih vrela na njihovom kontaktu s propusnim naslagama, stvorila je preduvjete za oblikovanje fluviokrških reljefnih formi. Meðu njima se ističu zavale polja u kršu i slijepe doline. Do oblikovanja zavala polja u kršu (Oštarijsko, V. i M. Rujno i Štirovača-Klepina duliba), došlo je uzduž značajnijih rasjeda, na kontaktnim dijelovima nepropusnih s propusnim naslagama. Oblikovanje zavala polja u kršu, kao i nekih značajnijih slijepih dolina (dolina potoka Crnog vrila i Bunjevac) nastala su bočnim korozijskim djelovanjem (manje zasićene) vode koja pritječe sa slabije vodopropusnog i nepropusnog stijenskog kompleksa. Kontaktne dijelove propusnih, sa slabije propusnim i nepropusnim naslagama zavala polja u kršu, kao i slijepih dolina obilježava pojava ponora, a prema tipu češći su sitasti od otvorenih. Zahlaðenja, tijekom humidnijih razdoblja geološke prošlosti, takoðer su pogodovala oblikovanju fluviokrških reljefnih formi, a meðu njima se ističu suhe doline. One su po svom nastanku vezane za komplekse djelomično propusnih, nepropusnih stijena i u manjoj mjeri za propusne stijene. Pad temperature, smanjeno isparavanje, kao i veća količina oborina u prvom dijelu glacijacije uvjetovala je podizanje "razine" podzemne vode, a u drugom dijelu glacijacije zbog sve jačeg zahlaðenja došlo je do stvaranja permafrosta koji je spriječio podzemnu drenažu vode. Takove prilike utjecale su na jače površinsko otjecanje vode i stvaranje dolina. Specifičan fluviokrški reljefni oblik predstavljaju zaravni. Najbolje se uočavaju u vršnim dijelovima i na SI padini Sjevernog i Srednjeg Velebita, a nastale su kao poligenetski reljefni oblici. Zaravni su na području Velebita nastale kao rezultat meðuovisnosti strukturno-tektonske predispozicije i krških, fluviokrških i padinskih procesa. Naknadno, nekad cjelovita zaravan mezozojske starosti, je tektonski razdrobljena, a njeni preostali dijelovi izdignuti na različite visine. Tektonska razdrobljenost pogodovala je jakom okršavanju i oblikovanju spleta uvala, ponikava i glavica.
        Novije razdoblje obilježava i utjecaj čovjeka na konačni izgled reljefa. Ljudska djelatnost najjače dolazi do izražaja u paljenju šumskog vegetacijskog pokrivača, pretežito na JZ primorskoj padini Velebita, radi stvaranja pašnjačkih površina. Na taj način došlo je do uništavanja autohtonog vegetacijskog pokrova, i prestanka njegovog zaštitnog djelovanja. Deflacija, kao posljedica jakih vjetrova (osobito bure) i spiranje bujicama koje su nastale kao posljedica kratkotrajnih oborina (ali velike izdašnosti), rezultirali su odnošenjem tankog pedološkog pokrivača. Danas, kao posljedica takovog gospodarenja na JZ padini dominira goli stjenoviti krš, koji vrlo često prelazi u ljuti krš s brojnim, teško prohodnim škraparima. Za razliku od JZ, primorske, najveći dio SZ, ličke padine Velebita, zahvaljujući očuvanosti šumskog pokrivača obilježava pojava pokrivenog i polupokrivenog krša. Vršne dijelove, iznad 1300 m, zbog dominacije mraznih procesa, obilježava prevlast visokoplaninskog, krionivalnog krša.




9. POPIS LITERATURE I IZVORA:


1. Arhiva Državnog hidrometeorološkog zavoda u Zagrebu (1966 - 1976.) 
2. Aubert, D. (1966.): Structure, activite et evolution dune doline. Bull. Soc. Neuchateloise Sci. Nat., str. 113 - 120
3. Bahun, S. (1962.): Vapnenci Promina-naslaga u području Kruščice u Lici. Geol. vjesnik, 15/1, str. 101 - 106, Zagreb.
4. Bahun, S. (1963.): Geološki odnosi okolice Donjeg Pazarišta u Lici. Trijas i tercijarne Jelar-naslage. Geol. vjesnik, 16, (1962.), str. 161 - 170, Zagreb
5. Bahun, S. (1974.): Tektogeneza Velebita i postanak Jelar-naslaga. Geološki vjesnik, 27, str. 35 - 51, Zagreb.
6. Bahun, S. i Fritz, F. (1972.): Hidrogeologija Ličkog polja. Krš Jugosl. JAZU, 8/3, str. 43 - 55, Zagreb
7. Bahun, S. i Fritz, F. (1975.): Hidrogeološke specifičnosti Jelar-naslaga Like. Geološki vjesnik, 28, str. 345 - 355, Zagreb 
8. Bakšić, D. (1997.): Slovačka jama. Speleozin, 6, str. 3 - 6, Karlovac 
9. Bakšić, D. (1997.): Ono što (ne)znate o Lukinoj jami. Speleozin, 7, str. 12 - 17, Karlovac
10. Bakšić, D. (1997.): Pet minuta straha. Hrvatski planinar, 10, str. 284 - 286. Zagreb
11. Batimetrijska morfološka hidrološka i sedimentološka istraživanja vrulja Hrvatskog primorja. Institut za oceanografiju i ribarstvo Split, knjiga  dokumentacije IV, Split (1975.)
12. Bauer, B. (1935.): Ueber die Landform des Nordlichen Velebit. Jahrsb. des Bundesrealgimnasiums in Knittelfeld
13. Belij, S. (1985.): Glacijalni i periglacijalni reljef Južnog Velebita. Posebna izdanja Srp. geogr. društva, 61, str. 1 - 68, Beograd
14. Bernot, F. (1985.): Podneblje. Triglavski narodni park, Vodnik, Prirodoslovno društvo Slovenije i Triglavski narodni park, str. 57 - 61, Bled
15. Bertović, S. (1975.): Ekološko-vegetacijske značajke okoliša Zavižana u Sjevernom Velebitu. Glasnik za šumske pokuse 18, str. 5 - 75, Zagreb
16. Bertović, S. (1979.): Velebitski botanički vrt. Šumarski list 1 - 3, str. 65 - 76, Zagreb
17. Bertović, S. (1980.): Neke vegetacijske i klimatske značajke lokaliteta u visokom gorju i sredogorju alpko-dinarskog masiva. Šumarski list 3 - 4, str. 99 - 116, Zagreb
18. Biondić, B. (1981.): Hidrogeologija južnog dijela Hrvatskog primorja i Like. Doktorska disertacija. PMF, str. 1 - 214, Zagreb
19. Biondić, B. i Goatti, V. (1975.): Bojenje ponora Gacke kod Otočca. Hidrogeološki radovi 1974., Fond struč. dok. Geol. zavoda br. 30/75, Zagreb
20. Biondić, B. i Goatti, V. (1976.): Regionalna hidrogeološka istraživanja Like i Hrvatskog primorja. Fond struč. dok. Geol. zavoda br. 6181, Zagreb
21. Bočić, N. (1997.): Speleološki kamp "Sjeverni Velebit". Speleozin, 7, str. 3 - 6, Karlovac
22. Bognar, A. (1987.): Tipovi reljefa Hrvatske. Zbornik II znanstvenog skupa geomorf. SFRJ, Gospić-Južni Velebit 1987., str. 21 - 44, Zagreb
23. Bognar, A. (1990.): Geomorfološke i inženjersko-geomorofološke osobine otoka Hvara i ekološko vrednovanje reljefa. Geografski glasnik 52, str. 49 - 65, Zagreb
24. Bognar, A. (1992.): Pedimenti Južnog Velebita. Geografski glasnik 54, str. 19 - 32, Zagreb
25. Bognar, A. (1994.): Neke od temeljnih značajki razvoja pedimenata u gorskoj zoni vanjskih Dinarida. Geografski glasnik 56, str. 21 - 31, Zagreb
26. Bognar, A. (1995.): Morfogeneza područja bazena porječja Velike i Male Paklenice. Paklenički zbornik vol. 1, Simpozij povodom 45. godišnjice NP "Paklenica", str. 33 - 42, Starigrad-Paklenica
27. Bognar, A. (1995.): Fragen Der Rumpfflachen und Pedimente im Gebiet der Ausseren Dinariden. Mitteilungen der Osterreichischen Geographischen Gesllschaft, 137. Jg. (Jahresband), str. 161 - 170,  Wien
28. Bognar, A. (1998.): Geomorfološka rajonizacija Hrvatske. Acta Geographica Croatica, vol. 33, (u tisku), Zagreb
29. Bognar, A. i Blazek, I. (1986.): Geomorfološka karta područja V. Paklenice 1 : 25 000. Simp. o kraškom površju, Acta carstologica 14 - 15, str. 197 - 206, Postojna (1985.), Ljubljana
30. Bognar, A., Blazek, I., Saletto, M. i Perica, D. (1995.): Geomorfološka karta NP "Paklenica". Paklenički zbornik vol. 1, Simpozij povodom 45. godišnjice NP "Paklenica", Starigrad-Paklenica
31. Bognar, A., Faivre, S. i Pavelić, J. (1992.): Glaciation traces on the North Velebit mountain. Proc. Intern. Symp. Geomorph. and the sea & Meeting  geomorph. Comm. Carpato-Balkan countries, Mali Lošinj, str. 283 - 287, Zagreb
32. Bognar, A., Faivre, S. i Pavelić J. (1997.): Tragovi oledbe na Srednjem Velebitu. Senjski zbornik, god. 24, str. 1 - 16, Senj
33. Bognar, A. i Klein, V. (1976.): Litostratigrafski profil pleistocenih sedimenata Grmoščice i njihovo značenje u tumačenju geomorfološkog razvoja Medvednice. Geografski  glasnik 38, str. 30 - 51, Zagreb
34. Bognar A., Pavličević, D. i Pavelić, J. (1995.): Glaciofluvijalne plavine u izvorišnom dijelu bazena porječja vodotoka Velike Paklenice. Paklenički zbornik vol. 1, Simpozij povodom 45. godišnjice NP "Paklenica", str. 43 - 47, Starigrad-Paklenica
35. Bögli, A. (1960.): The role of corrosion by mixed water in cave forming. Problems in speleological research, vol. I, str. 125 - 131, Prague
36. Bögli, A. (1980.): Karst Hydrology and Physical Speleology. Springer Verlag, str. 1 - 284, Berlin, New York
37. Božičević, S. (1958.): Deset dana u Paklenici. (Pećine Paklenice). Naše planine, 3, str. 131 - 151, Zagreb
38. Božičević, S. (1965.): Pećine Paklenice u Južnom Velebitu. Acta geologica 5, (Prirodoslovna istraživanja JAZU 35), str. 423 - 451, Zagreb
39. Božičević, S. (1981.): Morfološka razlika izmeðu jame i jamskog sistema te pećine i pećinskog sistema. 8 jugosl. speleol. kongres, Borsko jezero, istočna Srbija (1980.), str. 225 - 227, Beograd
40. Božičević, S. (1983): Otkrivanje i proučavanje šupljina pod graðevinama u kršu. Mehanika stijena, temeljenje, podzemni radovi, Zagreb
41. Božičević, S. (1984.): Kroz naše spilje i jame. HPD, str. 1 - 72, Zagreb
42. Božičević, S. (1986.): Morfologija i geneza urušenih vrtača. Simp. o kraškem površju, Postojna 1985., Acta carstologica 14 - 15, str. 151 - 162, Ljubljana
43. Božičević, S. (1987.): Prikaz intenziteta i dubine okršavanja na primjerima speleoloških pojava u Južnom Velebitu. Zbornik radova II znanstvenog skupa geomorfologa SFRJ, Gospić-Južni Velebit 1987., str. 113 - 124, Zagreb 
44. Božičević, S. (1992.): Fenomen krš. Školska knjiga, str. 1 - 103, Zagreb
45. Božičević, S. (1995. a): Hidrogeološke karakteristike područja Nacionalnog parka "Paklenica". Paklenički zbornik vol. 1, Simpozij povodom 45. godišnjice NP "Paklenica", str. 61 - 63, Starigrad-Paklenica
46. Božičević, S. (1995. b): Značenje speleoloških pojava na području Paklenice u Velebitu. Paklenički zbornik vol. 1, Simpozij povodom 45.godišnjice NP "Paklenica", str. 307 - 311, Starigrad-Paklenica
47. Božičević, S. (1995 c.): Brojnost speleoloških pojava u Istri i njihova rasprostranjenost u odnosu na geološku graðu. 1. hrvatski geološki geološki kongres, Opatija 1995., str. 117 - 120, Zagreb
48. Božić, V. (1969.): Mamet u južnom Velebitu. Speleolog 16 - 17, Zagreb
49. Büdel, J. (1960.): Die Gliederung der Wurmkaltzeit. Wurzburger   geographische Arbeiten, Wurzburg
50. Büdel, J. (1977.): Klimageomorphologie. Gebruder Borntruger, Berlin, Stuttgart 
51. Cindrić, Ž. (1974.): Komparative mikro-klimatische Untersuchungen in den Wald-Phytocenosen in nordlichen Teil des Velebitgebirges. Zbornik met. i hidrol. radova 5, str. 251 - 257. Beograd
52. Corbel, J. (1959.): Erosion en terrain calcaire (Vitesse d’ erosion etmorphologie). Anales de geographie , A. 68 No 366, Paris 
53. Cvijić, J. (1895.): Karst. Geografska monografija, str. 1 - 173, Beograd
54. Cvijić, J. (1901.): Morphologische und glaciale Studien aus Bosnien, der Hercegovina und Montenegro: die Karst-Poljen. Abhand. Geogr. Ges. 3, str. 1 - 85, Wien
55. Cvijić, J. (1924.): Geomorfologija. Knjiga I, Beograd
56. Cvijić, J. (1926.): Geomorfologija. Knjiga II, Beograd
57. Cvijić, J. (1927.): Škrape. Glasnik SGD, str.17 - 29, Beograd
58. čepelak, M. (1979.): Ponor na Bunjevcu. Speleolog 26 - 27, str. 4 - 9, Zagreb
59. Fabinc, K. (1982.): Tajne Raminog korita na Velebitu. Naše planine, br. 3 - 4, Zagreb
60. Faivre, S. (1992.): The analyses of the dolinas densitz of the North Velebit and Senjsko bilo. Proc. Intern. symp. "Geomorphology and sea" and Meeting geomorph. Comm. Carpatho-Balcan countries, Mali Lošinj 1992., str. 135 - 143, Zagreb 
61. Faivre, S (1994.): Strukturno-geomorfološka obilježja Sjevernog Velebita i Senjskog bila. Magistarki rad, str. 1 -101, Geografski odsjek PMF-a, Zagreb
62. Faivre, S. (1994.): Strukturno-geomorfološka analiza tipova dolinske mreže Sjevernog Velebita i Senjskog bila. Senjski zbornik god. 21, str. 9 - 24, Senj Ponikve
63. Faivre, S. (1996.): Neke temeljne strukturno-geomorfološke značajke Sjevernog Velebita i Senjskog bila. I. hrvatski geografski kongres, Zbornik radova, Zagreb 1955., str. 156 -169, Zagreb 
64. Folk, R. L., Roberts, H., H., Moore i C., M. (1973.): Black phytokarst from Hell. Cayman Islands, West Indies, Geol. Soc. Americ. Bull. 84, str. 2351 - 2360
65. Ford, D. i Williams, P. (1994.): Karst Geomorphology and Hydrology. Chapman and Hall, str. 1 - 601, London
66. Franić, D. (1894.): Orometrija Ličko-gackoga ili gornjo-hrvatskoga visočja i njegovih orografskih sastavina. Nastavni vjesnik 2, str. 14 - 34 i 109 - 123, Zagreb
67. Fras, F., J., (1835.): Vollstandige Topographie K. u. K. Karlstadter Militargrenze. Agram
68. Fritz, F. (1978.): Hidrogeologija Ravnih kotara i Bukovice. Krš Jugoslavije 10/1, str. 1 - 43, Zagreb
69. Fritz, F., Bahun, S. i Pavičić, A. (1978.): Tektonski okvir karbonatnih klastita u području Zrmanje uzvodno od Obrovca. Krš Jugoslavije 9/6., str. 273 - 282, Zagreb
70. Gams, I. (1974.): Kras. Slovenska matica, Ljubljana
71. Gams, I. (1978.): The polje: the problem of its definition. Z. Geomorph. 22, str. 170 - 181
72. Gams, I. (1985.): Mednarodne primerjalne meritve površinske korozije s pomočjo standardnih apnenaških tablet. Zbornik Ivana Rakovca, Rasprave IV razreda SAZU, str. 361 - 386,  Ljubljana
73. Gams, I. (1986.): Nekatere metode ugotavljanja jamskih procesov. Naše jame 28, str. 32 - 38, Ljubljana
74. Gams, I. (1987.): Za kompleksno merenje krške denudacije. Zbornik radova II znanstvenog skupa geomorfologa SFRJ, Gospić-Južni Velebit 1987., str. 45 - 54, Zagreb
75. Garašić, M. (1981.): Ponor Crnog vrela na Velebitu. Naše planine 11 - 12, str. 277 - 278, Zagreb
76. Garašić, M. (1986.): Hidrogeologija i morfogeneza speleoloških objekata u kršu SR Hrvatske. Doktorska disertacija, zajednički studij iz područja geologije RGN i PMF-a, str 1 - 159, Zagreb
77. Garašić, M. (1995.): Speleogeneza u okviru hidrogeologije krša i procesa karstifikacije. Zbornik radova, 1. hrvatski geološki kongres, Opatija, str. 177 - 182, Zagreb
78. Garašić, M. i čepelak, R. (1982.): Tumač zapisnika speleološkog   istraživanja. Komisija za speleologiju PSH, Zagreb
79. Gates, W. L. (1986.): Modeling the Ice-age. Climate Science vol. 191
80. Gavazzi (Franović), A., (1903.): Trag oledbe na Velebitu. Glasnik Hrv. naravosl. društva, 14, str. 459, Zagreb
81. Gavrilović, D. (1964.): Kamenice-Mali korozivni oblici na krečnjaku. Glasnik SGD 44/1, str. 53 - 60, Beograd
82. Gavrilović, D. (1984.): Eksperimentalna istraživanja intenziteta površinske korozije na krasu Srbije. Deveti jugoslavenski speleološki kongres, Zbornik predavanja, Karlovac 1984., str. 217 - 224, Zagreb 
83. Gorjanović-Kramberger, D. (1900.): Geologijske i hidrografijske crtice sa Velebita., U: iz mjesečnih sastanaka. Glasnik Hrv. naravosl. društva 11, VIII - XVII, Zagreb
84. Gorjanović-Kramberger, D. (1902. a): Geomorfološki problemi iz hrvatskoga krasa. Glasnik Hrv. naravosl. društva, 13/4 - 6, str. 193 - 196, Zagreb
85. Gorjanović-Kramberger, D. (1902. b): Odgovor prof. Hranioviću (Polemika) Glasnik Hrv. naravosl. društva, 13/4 - 6, str. 203 - 206, Zagreb
86. Grgas, T. (1979.): Bojenje ponora Radusinovac u Gračačkom polju. Fond struč. dok. DHMZ, Zagreb
87. Grimani, I., Juriša, M., Šikić, K. i Šimunić, A. (1966 - 1975.): Osnovna geološka karta 1:100 000. Tumač za list Knin L33-141, IGI Zagreb, 1-61, SGZ Beograd
88. Grund, A. (1914.): Der geographische Zyclus im Karst. Zeitschrift Ges. Erdkunde, Berlin
89. Habič, P. (1987.): Nekatere klimatogene transformacije krasa. Zbornik radova II znanstvenog skupa geomorfologa SFRJ, Gospić-Južni Velebit 1987., str. 69 - 78, Zagreb
90. Hacquet, B. (1785.): Physikalisch-politische Reise auf den Dinarischen, durch die Julischen, Carnischen, Ratischen in die Norischen Alpen, im Jahre 1781. und 1783. unternommen. Bd. I, II, Leipzig
91. Hauer, F. (1867 - 1871.): Geologische Ubersichtskarte Osterereichisch-Ungarischen Monarchie nach den Aufnahmen der k. k. Geologishen Reichsanstalt bearbeitet von F. Ritter von Hauer. Geol. Reichsanst. Verlag Beck schen Univ. Buchhandl. Alfred Holder, Wien
92. Herak, M. (1956.): Stratigrafska interpretacija trijaskih sedimenata s dasikladacejama u okolici Gračaca u Hrvatskoj. Acta geol., 1, (Prir. istraž. Jugosl. akad. znan. umjet. 27), str. 149 - 154, Zagreb
93. Herak, M. (1960. a): Geologija Gračačkog polja u Lici. Geol. vjesnik 13, (1959.) str. 31 - 56, Zagreb
94. Herak, M. (1960. b): Calcareous algć of the Young Paleozic and Mesozoic of Yugoslavia, and their application in the stratigraphy. Rep. XXI Sess. Norden (Intern. Geol. Congr.), 6, str. 90 - 97, Copenhagen
95. Herak, M. (1965. a): Naslage trijasa u okolici Sv. Roka u Lici. Acta geol., 5, str. 85 - 100, Zagreb
96. Herak, M. (1965. b): Comparative study of some Triassic Dasycladaceć in Yugoslavia. Geol. vjesnik, 18/1, str. 3 - 34, Zagreb
97. Herak, M. (1984.): Geotektonski okvir speleogeneze. Deveti jugosl. speleol. kongr. Zbornik predavanja, Karlovac, str. 127 - 129, Karlovac
98. Herak, M. (1986.): A new concept of geotectonics of the Dinarides (Nova koncepcija geotektonike Dinarida). Acta geologica Vol. 16 br. 1, JAZU, str. 1-42, Zagreb
99. Herak, M., Sokač, B. i Šćavničar B. (1967.): Correlation of the Triassic in SW Lika, Paklenica and Gorski Kotar (croatia). Geol. Sbornik Slov. akad. vied, (Geol. Carpathica), 18/2, str. 189 - 202, Bratislava
100. Herak, M. i Bahun, S., redaktori (1974.): The basis of the Hydrogeological Map of the Dinaric Karst, 1 : 500 000 (osnova hidrogeološke karte Dinarskog krša). PMF, Zagreb
101. Hranilović, H. (1901.): Geomorfološki problemi iz hrvatskoga krasa. Glasnik Hrv. naravoslov. društva, 13/1 - 3, str. 93 - 133, Zagreb
102. Hranilović, H. (1902.): Odgovor g. prof. dr D. Gorjanoviću na kritiku "Geomorfoloških problema iz hrvatskoga krasa". Glasnik Hrv. naravosl. društva, 1374 - 6, str. 196 - 203, Zagreb
103. Horvat, I. (1949.): Nauka o biljnim zajednicama. Zagreb
104. Ivanović, A., Sakač, K., Marković, S., Sokač, B., Šušnjar, M., Nikler L. i Šušnjara, A. (1967 - 1973.): Osnovna geološka karta SFRJ 1:100 000. List Obrovac L33 - 140. IGI Zagreb, SGZ Beograd
105. Ivanović, A., Sakač, K., Sokač, B., Vrsalović-Carević, I. i Zupanić, J. (1967 - 1976.): Osnovna geološka karta 1:100 000. Tumač za list Obrovac L33 - 140., IGI Zagreb, str. 1 - 61., SGZ Beograd
106. Jalžić, B. (1981.): Jama Golubinka u Velebitu. Naše planine, br. 7 - 8, Zagreb
107. Jalžić, B. (1982.): Babina jama-zanimljivo otkriće u Lici. Naše planine, br. 11 - 12, Zagreb
108. Jenings, J. N. (1971.): Karst. str. 1 - 252, M.I.T. Press, London 
109. Kaiser, K. (1960.): Klimazeugen des periglazialen Dauerfrostbodens in Mittel- und Westeuropa. Eiszeitalter und Gegenwart 11  
110. Kapelj, J. i Fritz, F. (1987.): Bojenje voda ponora uz rijeku Zrmanju u Erveničkom polju. Fond struč. dok. Instit. geol. ist. 16/67, Zagreb
111. Kekuš M. i Pavelić J. (1987.): Hidromorfološke osobine doline Velike Paklenice. Zbornik II znanstvenog skupa geomorfologa SFRJ, Gospić-Južni Velebit 1987., str. 153 - 165, Zagreb  
112. Kilibarda, Z. (1986.): Velike kamenice u Velimskom polju (The Big Kamenitszas in Velimlje Polje). Naš krš XII, 20, str. 23 - 35, Sarajevo
113. King, L. (1962.): The Morphology of the Earth. Edinbourg 
114. Kirigin, B. (1967.): Klimatske karakteristike Sjevernog Velebita. Zbornik radova X kongresa klimatologa Jugoslavije, Kopaonik 1967. g., Beograd  
115. Klein, A.-M. (1953.): Die Niederschluge in Europa im Maximum der letzten Eiszeit. Peterm. Geogr. Mitt. v. 97, Stuttgart  
116. Koch, F. (1909. a): Geologijska prijegledna karta Kraljevine Hrvatske i Slavonije. List Medak-Sv. Rok 1 : 75 000 (Zone 28 Col. XIII), Zagreb   
117. Koch, F. (1909. b): Geologijska prijegledna karta Kraljevine Hrvatske i Slavonije. Tumač geologijske karte Medak-Sv. Rok (Zone 28. Col. XIII.), str. 1 - 31, Zagreb
118. Koch, F. (1914. a): Geologijska prijegledna karta Kraljevine Hrvatske i Slavonije 1 : 75 000 Gračac-Ermain (Zona 28. Col. XIV.), Zagreb
119. Koch, F. (1914. b): Geologijska prijegledna karta Kraljevine Hrvatske i Slavonije, Tumač karte Gračac-Ermain (Zona 28. Col. XIV.), str. 1 - 42, Zagreb 
120. Koch, F. (1929. a): Geološka karta Hrvatske, Slavonije i Dalmacije. list Karlobag-Jablanac (Zone 27. Col. XII.), Zagreb-Beograd 
121. Koch, F. (1929. b): Tumač Geološkoj karti Karlobag-Jablanac. Prilog geologiji Velebita i Like, str. 1 - 42, Zagreb  
122. Kovačević, T., Garašić, M., Šebian, M. i Meðimurec, Z. (1991.): Spilja čavle u dolini rijeke Zrmanje-primjer snažnog erozijskog utjecaja na speleogenezu objekta. Spelćologia Croatica, 2, str. 15 - 21, Zagreb 
123. Krajač, I. (1930.): Nove spilje i usponi na Velebitu. Hrv. planinar 26, str.327 - 328, Zagreb 
124. Krajač, I. (1932): Vrtlina, nova ogromna špilja na Velebitu. Hrv. planinar 28/9, str. 268 - 278, Zagreb 
125. Krešić, N. (1988.): Karst i pećine Jugoslavije. Str. 1 - 149, Beograd 
126. Kuhta, M. (1990.): Speleološka istraživanja na prostoru kompleksne hidrogeološke barijere Velebita. Lokaliteti Štirovača i Klementa. Spelćologia croatica 1, str. 21 - 29, Zagreb
127. Kunaver, J (1978.): Intenzivnost zakrasevanja in njegovi učinki v zahodnih Julijskih Alpah-Kaninsko pogorje. Geografski vestnik 50, str. 33 - 49. Ljubljana
128. Kunaver, J. (1985.): Relief. Triglavski narodni park, vodnik, str. 29 - 56, Bled
129. Legović, S. (1988.): Modrić pećina. Speleobih 1 -2, Sarajevo
130. Lukić, O. (1992.): Speleološka istraživanja na području Baških Oštarija (srednji Velebit). Speleolog 38 - 39, str. 21 - 24., Zagreb  
131. Lukšić, I. (1975.): Bura u Senju. Senjski zbornik, br. 6, Senj  
132. Majcen Ž., Korolija B., Sokač B. i Nikler L. (1967 - 1973.): Osnovna geološka karta SFRJ 1:100 000. Tumač za list Zadar L33 - 139, IGI Zagreb, str.1 - 44, SGZ Beograd 
133. Makjanić, B. (1966.): Bura. Matematičko-fizički list, 17 (2), Zagreb 
134. Makjanić, B. (1978.): Bura jugo i etezija. Beograd  
135. Malinar, H. (1984.): Geneza jame Puhaljke na Velebitu. Deveti jugoslavenski speleološki kongres, zbornik predavanja, Karlovac 1984., str. 251 - 260, Zagreb  
136. Malinar, H. (1995.): Tragovi pleistocenske oledbe na Velebitu u području Buljme. Paklenički zbornik vol. 1, Simpozij povodom 45. godišnjice NP "Paklenica", str. 55 - 60, Starigrad-Paklenica
137. Mamužić P. i Milan A. (1966. - 1973.): Osnovna geološka karta SFRJ 1:100 000, Tumač za list Rab L33 - 114, IGI Zagreb, str 1 - 39, SGZ Beograd 
138. Mamužić P i Sokač B. (1967 - 1973.): Osnovna geološka karta SFRJ 1:100 000. Tumač za list Molat L33 - 138 i Silba L33 - 126, IGI Zagreb, str. 1 - 45, SGZ Beograd
139. Messerli, B. (1967.): Die eiszeitliche und gegenwartige Vergletscherung im Mittelmerraum. Geographica Helvetica 22, str. 105 - 228. Bern  
140. Meteorološki godišnjaci (1966 - 1976.) knj. 1 i 2, SHMZ,  Beograd  
141. Milković, J. (1986.): Sistematska pogreška u mjerenju oborine. Rasprave 21, str. 77 - 91, Zagreb
142. Milojević, B. Ž. (1922.): Beleške o glečerskim tragovima na Raduši, Cincaru, Šatoru, Troglavu i Velebitu. Glasnik Srp. geogr. društva, 7/8, str. 294 - 297, Beograd 
143. Milojević, B. Ž. (1933.): Dinarsko primorje i ostrva. Posebno izdanje SKA XCVI, Beograd
144. Milojević, B. Ž. (1949.): O tektonskim i petrografskim uticajima na glacijalni reljef naših visokih planina. Glasnik SGD 29/2, Beograd
145. Minčir, Ž. (1968.): Bojenje ponora Jabukovac na vodotoku Otuča. Fond struč. dok. DHMZ, Zagreb
146. Minčir, Ž. (1969.): Bojenje ponora Jaruga na Krbavskom polju. Fond struč. dok. DHMZ, Zagreb
147. Minčir, Ž. (1973.): Bojenje ponora u Mazinu. Fond struč. dok. DHMZ, Zagreb
148. Moore, G. W. i Gerardus, I. S. (1978.): Speleology. The Study of Caves. Revised second edition, str. 1 - 150, Teaneck
149. Nikler, L. (1973.): Novi prilog poznavanju oledbe Velebita. Geološki vjesnik sv. 25, str. 109 - 112, Zagreb
150. Nikler L., Sokač, B. i Ivanović, A. (1965.): Strukturna graða jugoistočnog Velebita. Acta geol. 5, (Prir. istraž. JAZU 35), str. 389 - 395, Zagreb
151. Ostojić, J. (1996.): Istraživanje Speleološkog društva Ursus spelćus na području Ličkog Cerja i Sv. Roka. Speleozin, 5, str. 14 - 21, Karlovac 
152. Ostojić, J. (1994.): Istraživanje ponora u Klepinoj dulibi (PKD- 2). Speleozin, 4, str. 4 - 8, Karlovac
153. Pahernik, M. (1997.): Recentni krški procesi i njihov utjecaj na oblikovanje reljefa gorske skupine Velike Kapele. Magistarski rad, Geografsi odsjek PMF-a, str.1 - 164, Zagreb
154. Pavičić, A. (1974.): Geološka osnova velebitske razvodnice. Magistarski rad, Geološki odjel PMF-a, Zagreb
155. Pavičić, A. (1995.): Hidrogeološki uvjeti za ostvarenje akumulacija u kršu zaleða Velebita. Doktorska disertacija, Geološki odsjek PMF-a, str. 1 - 124, Zagreb 
156. Pavličević, D. (1966.): Jama Vrtlina na Velebitu. Naše planine, br. 3 - 4, Zagreb
157. Penzar, B. i Penzar, I. (1995.): Velebit-klimatska prekretnica. Paklenički zbornik vol. 1, Simpozij povodom 45. godišnjice NP "Paklenica", str. 11 - 15, Starigrad-Paklenica 
158. Perica, D. (1990.): Neke osobine krša izmeðu Velike Paklenice i Zavrate.  Zbornik referatov V znanstvenega posvetovanja geomorfologov Jugoslavije "Geomorfologija in geoekologija", Krško 1990., str. 235 - 240, Ljubljana  
159. Perica, D. (1993.): Egzogeomorfološke osobine Južnog Velebita. Magistarski rad, Geografski odsjek PMF-a, str. 1-171, Zagreb
160. Perica, D. i Kukić, B. (1992.): Karrens on the South Velebit range. International Symposium Geomorphology and Sea, Mali Lošinj 1992., Zbornik radova, str. 153 - 157, Zagreb  
161. Perica D., Kukić B. i Trajbar S. (1995.): Egzokrške osobine Nacionalnog parka "Paklenica". Paklenički zbornik vol.1, Simpozij povodom 45. godišnjice NP "Paklenica", str. 65 - 69, Starigrad-Paklenica
162. Perica, D. i Orešić, D. (1995.): Klimatska obilježja Južnog Velebita. Paklenički zbornik vol. 1, Simpozij povodom 45. godišnjice NP "Paklenica", str.17 - 24, Starigrad-Paklenica 
163. Perica, D. i Orešić, D. (1997.): Prilog poznavanju klimatskih obilježja Velebita. Acta Geographica Croatica, vol. 32, str. 45 - 68, Zagreb
164. Petricioli D., Bakran-Petricioli T., Kodba Z. i Jalžić B. (1995.): Osnovne biološke karakteristike vrulja u uvalama Modrič i Zečica (Jadransko more, Hrvarska). Paklenički zbornik vol. 1, Simpozij povodom 45. godišnjice NP "Paklenica", str. 195 - 198, Starigrad-Paklenica
165. Poljak, J. (1929. a): Geomorfološki oblici krednih kršnika Velebita. Vijesti geološkog zavoda br. 3, str. 53 - 85, Zagreb  
166. Poljak, J. (1929. b): Nove pećine u području Velike Paklenice. Hrv planinar, 25, str. 176 - 197, Zagreb 
167. Poljak, J. (1929. c): Planinarski vodič po Velebitu. HPD, str. 1 - 277, Zagreb
168. Poljak, J. (1947.): O zaleðenju Velebita. Geol. vjesnik, 1, str. 125 - 148, Zagreb
169. Poljak, J. (1952.): Je li kraška uvala prijelazan oblik izmeðu ponikve i krškog polja? Geografski glasnik br. 13, str. 25 - 48, Zagreb 
170. Poljak, Ž. (1974.): Po planinama SR Hrvatske. Zagreb  
171. Posarić, J. (1995.): Turistička budućnost Modrič špilje kod Rovanjske. Paklenički zbornik vol. 1, Simpozij povodom 45. godišnjice NP "Paklenica", str. 321 - 323, Starigrad-Paklenica 
172. Poser, H. (1947.): Austauftiefe und Frostzerrung in Boden Mitteleuropas wahrend der Wurmeiszeit. Die Naturwissenschaften 34  
173. Prelogović, E. (1975.): Neotektonska karta SR Hrvatske. Geološki vjesnik sv. 28, str. 97 - 108, Zagreb  
174. Prelogović, E. (1989.): Neotektonski pokreti u području sjevernog Velebita i dijela Like. Geološki vjesnik 42, str. 133 - 147, Zagreb
175. Prelogović, E. (1995.): Geološka struktura Velebita. Paklenički zbornik vol.1, Simpozij povodom 45. godišnjice NP "Paklenica", str.49 - 54, Starigrad-Paklenica 
176. Prelogović, E., Bahun, S. i Aljinović. B. (1990.): Neotektonski odnosi područja s evaporitima izmeðu Bihaća Knina i Sinja. Fond stručne dokumentacije IGI 97, Zagreb 
177. Riðanović, J. (1962.): Problem odreðivanja snježne granice. Zbornik 6. kongresa geografa Jugoslavije, Ljubljana  
178. Riðanović, J. (1963.): Orjen, Prilog poznavanju reljefa primorskih krških planina. Doktorska disertacija, Geografski odsjek PMF-a, str. 1 - 193, Zagreb
179. Riðanović, J. (1964.): Glacijalni relikti kao kriterij za kronološko odreðivanje morfogeneze prevladavajućih oblika krša. Zbornik VII kongresa geografa SFRJ, str. 279 - 290, Zagreb
180. Riðanović, J. (1966.): Orjen. Radovi Geografskog instituta u Zagrebu, br. 5, Zagreb  
181. Riðanović. J. (1975.): Značajke voda. Geografija SR Hrvatske knj. 4, Školska knjiga, Zagreb
182. Riðanović, J. (1976.): Hidrografske značajke Nacionalnog parka Plitvička jezera. Geografski glasnik 38, str. 246 - 256, Zagreb
183. Riðanović, J. (1983.): Hidrogeografske značajke SR Hrvatske. Geografski glasnik 45, str. 33 - 42, Zagreb
184. Riðanović, J. (1993.): Hidrografija. II izdanje, Školska knjiga, Zagreb
185. Riðanović, J. i Božičević, S. (1996.): Geographic-physical conditions of runoff and hydrogeological characteristics of the Plitvice Lakes. Acta Geographica Croatica vol. 31, str. 7 -26, Zagreb
186. Rogić, V. (1956.): Razlike pejsaža velebitskih padina. Geografski glasnik 18, str.16 - 32. Zagreb
187. Rogić, V. (1958.): Velebitska primorska padina. Radovi Geografskog instituta u Zagrebu br. 2, str. 1 - 114, Zagreb  
188. Roglić, J. (1957.): Zaravni na vapnencima. Geografski glasnik br. 19, str. 103 - 134, Zagreb  
189. Roglić, J. (1974.): Morfološke posebnosti Nacionalnog parka Plitvička jezera. U: Plitvička jezera. Nacionalni park Plitvička jezera, str. 5 - 22, Zagreb
190. Roglić, J. i Birg, V. (1974.):Krška terminologija naroda Jugoslavije. Knjiga III (Prilog hrvatskoj krškoj terminologiji). Krš Jugosl. 9/1, str. 1 - 72, Zagreb
191. Rubić, I. (1936.): Mali oblici na obalnom reljefu istočnog Jadrana. Geogr. vestnik br. 12 - 13, str. 3 - 53, Ljubljana  
192. Saletto, M. (1990.): Geomorfološke osobine porječja Male Paklenice.  Zbornik referatov V znanstvenega posvetovanja geomorfologov Jugoslavije "Geomorfologija in Geoekologija", Krško 1990., Ljubljana  
193. Saletto, M. (1992.): Geomorphological Characteristics of the Velika Paklenica River Basin. International Symposium Geomorphology and Sea. Mali Lošinj 1992., Zbornik radova, Zagreb
194. Saletto, M. (1995.): Prvi rezultati istraživanja kvalitete voda NP "Paklenica". Paklenički zbornik vol.1, Simpozij povodom 45. godišnjice NP "Paklenica", str. 71 - 79, Starigrad-Paklenica  
195. Saletto, M. (1997.): Geoekološke osobine NP "Paklenica". Doktorska disertacija, Geografski odsjek PMF-a, Zagreb
196. Salopek, M. (1914.): Moderna alpinska tektonika i geologija Hrvatske i Slavonije. Glasnik Hrv. prir. društva 26/2, str. 85 - 109, Zagreb
197. Salopek, M. (1942.): O gornjem paleozoiku Velebita u okolini Brušana i Baških Oštarija. Rad Hrv. akad. znan. i umjetn., 274, str. 218 - 272, Zagreb 
198. Salopek, M. (1948.): O gornjem paleozoiku sjeveroistočnog podnožja Velebita i Like. Prir. istraž. JAZU, 24, str. 101 - 169, Zagreb
199. Salopek, M.  (1952.): O gornjem permu Velike Paklenice u Velebitu. Rad JAZU br. 289, Zagreb  
200. Schubert, R. (1908.): Geologische Spezialkarte der im Reichsrate vertretenen Koningreiche und Lander der Osterreichisch-Ungarischen Monarchie. Novegradi-Benkovac 1 : 75 000 (Zone 29 Col. XIII).-Geol. Reichsanst., Wien
201. Schubert, R. (1909.): Geologische Spezialkarte der im Reicsrate vertretenen Konigreiche und Lander der Osterreichisch-Ungarischen Monarchie neu aufgenommen und herausgegeben durch die k. k. Geologische Reichsanstalt. Medak und Sv. Rok 1 : 75 000 (Zone 28, Col. XIII).-Geol. Reichsanst., Wien
202. Schubert, R. (1910.): Erlauterungen zur Geologischen Karte der im Reichsrate vertretenen Konigreiche und Lander der Osterreich-Ungarischen Monarchie. SW Gruppe Nr. 116. Medak-Sv. Rok (Zone 28, Col. XIII der Spezialkarte der Osterr.-Ungar. Monarchie im Massstabe 1 : 75 000).-Geol. Reichsanst., str.1 - 32, Wien
203. Schubert, R. i Waagen, L. (1912.): Geologische Specialkarte der im Reichsrate vertretenen Konigreiche und Lander der Osterreisch-Ungarischen Monarchie neu aufgenommen und herausgegeben durch die k. k. Geologische Reichsanstalt. Pago 1 : 75 000 (Zone 28 Col. XII. SW-Gruppe Nr. 115).-Geol. Reichsanst., Wien 
204. Schubert, R. i Waagen, L. (1913.): Erlauterungen zur Geologischen Karte der im Reichsrate vertretenen Konigreiche und Lander der Osterreichisch-Ungarischen Monarchie. SW Gruppe Nr. 115. Pago (zone 28, Col. XII der Spezialkarte der Osterr.-Ungar. Monarchie im Masstabe 1 : 75 000).-Geol. Reichsanst., str. 1 - 32, Wien 
205. Simonović, R. (1921.): O škrapama. Glasnik SGD, str. 142 - 155, Beograd  
206. Sokač, B. (1973.): Geologija Velebita. Doktorska disertacija, Geološki odjel PMF-a, Zagreb  
207. Sokač, B., Bahun, S., Velić, I. i Galović, I. (1970 - 1976.): Osnovna geološka karta 1 : 100 000. Tumač za list Otočac K33 - 115, IGI Zagreb, str. 1 - 44, SGZ Beograd
208. Sokač, B., Nikler, L., Velić, I. i Mamužić, P. (1967 - 1974.): Osnovna geološka karta SFRJ 1 : 100 000. List Gospić L33 - 127, IGI Zagreb, SGZ Beograd
209. Sokač, B., Ščavničar, B., Velić, I. (1967 - 1976.): Tumač  za list Gospić L 33 -127, IGI Zagreb, str. 1 - 64, SGZ Beograd  
210. Sokač, B.,Šušnjar, M., Bukovac, J. i Bahun, S. (1965-1976.): Osnovna geološka karta 1 : 100 000. Tumač za list Udbina L 33 - 128, IGI Zagreb, str. 1 - 62, SGZ Beograd
211. Supičić, Ž. (1984.): Neka novija speleološka istraživanja Srednjeg Velebita. Deveti jugoslavenski speleološki kongres, zbornik predavanja, str. 487 - 497, Karlovac 1984., Zagreb
212. Sweeting, M. M. (1966.): The weathering of limestones, with particular reference to the  Carboniferous Limestones of northern England. In Essays in geomorphology, G. H. Dury (ed.) str. 177 - 210, Heinemann, London
213. Šegota,T. (1963.): Geografske osnove glacijacija. Radovi geografskog instituta sv. 4, str. 1 - 119, Zagreb
214. Šegota T. (1975.): Klimatske osobine Like i Gorskog kotara. Geografija SR Hrvatske, knj. 4, Zagreb
215. Šegota, T. (1982.): Razina mora i vertikalno gibanje dna Jadranskog mora od ris-virmskog interglacijala do danas. Geološki vjesnik, vol. 35, Zagreb 
216. Šegota T. (1987.): Vrijednost nekih meteoroloških elemenata za vrijeme bure u Senju. Geografski horizont, 1 - 4, Zagreb  
217. Šegota, T. i Filipčić, A. (1996.): Klimatologija za geografe. Školska knjiga, str. 1 - 471, III preraðeno izdanje, Zagreb
218. Šegula P. (1986.): Sneg led plazovi. Ljubljana  
219. Šušnjar M. i Ivanović A. (1967-1973.): Osnovna geološka karta SFRJ 1:100000, List Udbina L33 - 128, IGI Zagreb, SGZ Beograd
220. Turner, S. (1955.): Bojenje Jelar ponora kod Gračaca. Arhiv DHMZ br. 12, Zagreb
221. Turner, S. (1957.): Bojenje ponora Mezinovac u Perušićkom polju. Arhiv DHMZ br. 17, Zagreb
222. Turner, S. (1958.): Bojenje Vlatkovića jame u D. Pazarištu. Arhiv DHMZ br. 41, Zagreb
223. Turner, S. (1959.): Bojenje Tučić ponora kod Gračaca. Arhiv DHMZ br. 50, Zagreb 
224. Turner, S. (1960.): Bojenje Krčić ponora kod Gračaca. Arhiv DHMZ br. 52, Zagreb
225. Turner, S. (1960.): Bojenje ponora Jabukovac kod Gračaca. Arhiv DHMZ br. 53, Zagreb
226. Turner, S. (1960.): Bojenje Markovog ponora u Lipovom polju. Arhiv DHMZ br. 55, Zagreb
227. Turner, S. (1960.): Bojenje ponora Vrkljani na Obsenici. Arhiv DHMZ br. 56, Zagreb
228. Velić I., Bahun S., Sokač B. i Galović I. (1970.-1974.): Osnovna geološka karta SFRJ 1:100 000, List Otočac L 33 - 115,  IGI Zagreb, SGZ Beograd
229. Verges, V. (1985.): Solution and associated features of limestone fragments in calcareous soil (lithic calcixeroll) from southern France. Geoderma 36, str. 109 - 22. 
230. Volenec, V. (1990.): Planinski vrhovi iznad 1000 m u Hrvatskoj. Naše planine 5 -6, Zagreb
231. Žolnaj, S. (1981.): Prilog poznavanju pećinske morfologije. Osmi jugoslavenski speleološki kongres, Borsko jezero i Istočna Srbija, zbornik radova, str. 81 -85, Beograd
232. Weischet, W. (1954.): Die gegenwartige Kenntnis vom Klima in Mitteleuropa beim Maximum der letzen Vereisung. Mitteiluhgen der geographisehen Geseltschaft in Munchen 39, 95 - 116, Munchen 








12. POPIS TABLICA:


Tab. 1. Srednje mjesečno i godišnje trajanje osunčanosti (u satima), u razdoblju od listopada 1966. do rujna 1976. g. (DHMZ, Grič 3)
Tab. 2. Srednja mjesečna i godišnja temperatura zraka, apsolutnog maksimuma i  minimuma (u 0C), u razdoblju od listopada 1966. do rujna 1976. (DHMZ, Grič 3), te na osnovu podataka A. M. Klein (1953.) izračunata srednja mjesečna i godišnja temperatura zraka za würm
Tab. 3. Prosječan mjesečni i godišnji broj toplih (Tx max >= 250 C), vrućih (Tx max >= 300 C), s toplom noći (Tn min >= 200 C), hladnih (Tn min <= 00 C), ledenih (Tx max <=  00 C) i studenih (Tn min <= 100 C) dana, u razdoblju od listopada 1966. do rujna 1976. g. (DHMZ, Grič 3)
Tab. 4. Srednja mjesečna i godišnja temperatura zraka (u 0C) u 7, 14 i 21 sati i amplituda, u razdoblju od listopada 1966. do rujna 1976. g. (DHMZ , Grič 3)
Tab. 5. Srednja mjesečna i godišnja relativna vlaga (u %), u razdoblju od listopada 1966. do rujna 1976. g. (DHMZ, Grič 3)
Tab. 6. Prosječna mjesečna i godišnja količina oborina (u mm), u razdoblju od listopada 1966. do rujna 1976. g. (DHMZ, Grič 3) i na osnovu toga izračunata prosječna godišnja količina oborina za würm
Tab. 7. Prosječan mjesečni i godišnji broj dana s maglom u razdoblju od listopada 1966. do rujna 1976. g. (DHMZ, Grič 3)
Tab. 8. Prosječan mjesečni i godišnji broj dana sa snijegom na tlu >= 1cm, >= 10 cm, >= 30 cm i >= 50 cm, u razdoblju od listopada 1966. do rujna 1976. g. (DHMZ, Grič 3)
Tab. 9. Prosječan mjesečni i godišnji broj dana sa snijegom na tlu >= 1 cm, u razdoblju od listopada 1966. do rujna 1976. g. (DHMZ, Grič 3)
Tab. 10. Prosječan mjesečni i godišnji broj dana s rosom, u razdoblju od listopada 1966. do rujna 1976. g. (DHMZ, Grič 3)
Tab. 11. Prosječan mjesečni i godišnji broj dana s mrazom, u razdoblju od listopada 1966. do rujna 1976. g. (DHMZ, Grič 3)
Tab. 12. Srednja čestina vjetra (u %) po smjerovima, u razdoblju od listopada 1966. do rujna 1976. g. (DHMZ, Grič 3)
Tab. 13. Srednja mjesečna i godišnja jačina vjetra (u baufortima), u razdoblju od listopada 1966. do rujna 1976. g. (DHMZ, Grič 3)
Tab. 14. Prosječan mjesečni i godišnji broj dana s jakim (> 6 bauforta) i olujnim (> 8 bauforta) vjetrom, u razdoblju od listopada 1966. do rujna 1976. g. (DHMZ, Grič 3)
Tab. 15. Prosječna mjesečna i godišnja količina isparavanja (u mm), u razdoblju od listopada 1966. do rujna 1976. g. (DHMZ, Grič 3)
Tab. 16. Srednje mjesečne i godišnja temperatura zraka (u 0C), u razdoblju od listopada do rujna 1976. g. u Zagreb-Griču (DHMZ, Grič 3) i na osnovu toga izračunata razlika prema A. M. Klein (1953.) za würm
Tab. 17. Izmjerena tvrdoća vode (u pH), za vrijeme uzorkovanja u NP "Paklenica"
Tab. 18. Ukupna količina otopljenog CaCO3 (u mg/l) u vodi, za vrijeme uzorkovanja u NP "Paklenica" 
Tab. 19. Količina otopljenog kalcija (u mg/l) u vodi, za vrijeme uzorkovanja u NP "Paklenica"
Tab. 20. Količina otopljenog magnezija (u mg/l) u vodi, za vrijeme uzorkovanja u NP "Paklenica"
Tab. 21. Indeks saturacije vode s CaCO3, za vrijeme uzorkovanja u NP "Paklenica"
Tab. 22. Intenzitet površinske korozije na području Velebita




















13. POPIS SLIKA:


Sl. 1. Geografski položaj Velebita
Sl. 2. Karta Velebita iznad 700 metara nadmorske visine s granicom istraživanog područja
Sl. 3. Litološka karta Velebita (Ivanović, A. i dr.; 1967 - 1976.: OGK SFRJ 1:100 000 List Obrovac L 33 - 140; Majcen, Ž. i dr.; 1967 - 1976.: OGK SFRJ 1:100 000 List Zadar L 33 - 139; Mamužić, P. i dr.; 1966 - 1973.: OGK SFRJ 1:100 000 List Rab L 33 - 114; Mamužić, P. i dr.; 1967 - 1973.: OGK SFRJ 1:100 000 List Silba L 33 - 126; Sokač, B. i dr.; 1967 - 1976.: OGK SFRJ 1:100 000 List Gospić L 33 - 127; Velić, I. i dr.; 1970 - 1976.: OGK SFRJ 1:100 000 List Otočac L 33 - 115; Šušnjar, M. i dr.; 1965 - 1976.: OGK SFRJ 1:100 000 List Udbina L 33 - 128     
Sl. 4. Geološki profili Velebita (B. Sokač, 1973.)
Sl. 5. Regionalna strukturna karta Velebita (E. Prelogović, 1995.)
Sl. 6. Tektonska karta Velebita (Prelogović, E. 1989. i 1995., Prelogović, E., Bahun, S. i Aljinović, B. 1990. i Pavičić, A. 1995.)
Sl. 7. Srednje mjesečno trajanje osunčanosti (u satima), u razdoblju od listopada 1966. do rujna 1976. g. (DHMZ, Grič 3)
Sl. 8. Srednja mjesečna temperatura zraka, apsolutnog maksimuma i minimuma (u 0C), u razdoblju od listopada 1966. do rujna 1976. g. (DHMZ, Grič 3), te na osnovu podataka A. M. Klein (1953.) izračunata srednja mjesečna temperatura za würm
Sl. 9. Prosječan mjesečni broj toplih (Tx max >= 250  C), vrućih (Tx max >= 300 C), s toplom noći (Tn min >= 200 C), hladnih (Tn min <= 00 C), ledenih (Tx max <= 00 C) i studenih (Tn min <= 100 C) dana, u razdoblju od listopada 1966. do rujna 1976. g. (DHMZ, Grič 3)
Sl. 10. Srednja mjesečna temperatura zraka (u 0C) u 7, 14 i 21 sati i amplituda, u  razdoblju  od listopada 1966. do rujna 1976. g. (DHMZ, Grič 3)
Sl. 11. Srednja mjesečna relativna vlaga (u %), u razdoblju od listopada 1966. do rujna 1976. g. (DHMZ, Grič 3)
Sl. 12. Prosječna godišnja količina oborina (u mm), u razdoblju od listopada 1966. do rujna 1976. g. (DHMZ, Grič 3)
Sl. 13. Prosječna mjesečna količina oborina (u mm), u razdoblju od listopada 1966.do rujna 1976. g. (DHMZ, Grič 3) i na osnovu toga izračunata prosječna količina oborina za würm
Sl. 14. Prosječan mjesečni broj dana s maglom, u razdoblju od listopada 1966. do rujna 1976. g. (DHMZ, Grič 3)
Sl. 15. Prosječan mjesečni broj dana sa snijegom na tlu >= 1 cm, >= 10 cm, >= 30 cm i >= 50 cm, u razdoblju od listopada 1966. do rujna 1976. g. (DHMZ, Grič 3)
Sl. 16. Prosječan mjesečni broj dana sa snijegom na tlu >= 1 cm, u razdoblju od listopada 1966. do rujna 1976. g . (DHMZ, Grič 3)
Sl. 17. Prosječan mjesečni broj dana s rosom u razdoblju od listopada 1966. do rujna 1976. g. (DHMZ, Grič 3)
Sl. 18. Prosječan mjesečni broj dana s mrazom u razdoblju od listopada 1966. do rujna 1976. g. (DHMZ, Grič 3)
Sl. 19. Srednja čestina vjetra (u %) po smjerovima u razdoblju od listopada 1966. do rujna 1976. g. (DHMZ, Grič 3)
Sl. 20. Srednja mjesečna jačina vjetra (u baufortima) u razdoblju od listopada 1966. do rujna 1976. g. (DHMZ, Grič 3)
Sl. 21. Sredjni mjesečni broj dana s jakim (> 6 bauforta) i olujnim (> 8 bauforta) vjetrom u razdoblju od listopada 1966. do rujna 1976. g . (DHMZ, Grič 3)
Sl. 22. Srednja mjesečna količina isparavanja (u mm) u razdoblju od listopada 1966. do rujna 1976. g. (DHMZ, Grič 3)
Sl. 23. Srednje mjesečne temperature zraka u razdoblju od listopada 1966. dorujna 1976. g. u Zagreb-Griču (DHMZ, Grič 3) i na osnovu toga izračunata razlika prema A. M. Klein (1953.) za würm
Sl. 24. Hipsometrijska karta Velebita
Sl. 25. Karta energije reljefa Velebita
Sl. 26. Karta nagiba Velebita
Sl. 27. Poprečni profili a) Sjevernog b) Srednjeg i c) Južnog Velebita
Sl. 28. Pedimenati gorskog hrpta Južnog Velebita (A. Bognar, 1992.)
Sl. 29. Oblikovanje rebrastih škrapa: a) vlaženje gole, nagnute karbonatne površine kišnim kapima b) razvoj "žliba"( A. Bögli, 1980.)
Sl. 30. Oblikovanje brazdi humusne kiseline biokorozijskim djelovanjem vode koja otječe iz manjeg udubljenja ispunjenog tlom (A. Bögli, 1980.)
Sl. 31. Mrežaste škrape oblikovane korozijskim djelovanjem atmosferskih voda odlikuju se uskoćom kanala (A. Bögli, 1980.)
Sl. 32. Male, biokorozijskim djelovanjm oblikovane rupičaste škrape (A. Bögli, 1980.)
Sl. 33. Škrapski bunar "čelinka"
Sl. 34. Razvoj kamenice pod (a) pedološkim pokrovom, ekshumacija (b) i njen prelazak u "pravu kamenicu" (c) (I. Gams, 1974.)
Sl. 35. četiri razvojne faze kamenice (D. Gavrilović, 1965.)
Sl. 36. Simetrična (a), (b) asimetrična-strukturna (A. Bögli, 1980.) i (c) asimetrična-klimatska ponikva (J. N. Jennings, 1971.)
Sl. 37. Tipovi ponikava prema genezi (A) korozijska, (B) korozijska-aluvijalna, (C) ulegnuta i (D) urušna (A. Bögli, 1980.)
Sl. 38. Karta gustoće ponikava
Sl. 39. Kaverna otkrivena prilikom gradnje hidrotehničkog tunela RHE "Obrovac" u jurskim naslagama (S. Božičević, 1987.)
LEGENDA (za slike 39 - 54.):
1. Vapnenac, 2.Dolomiti, 3. Kršje, 4. Špiljska ilovača ili zemlja, 5. Kršje u profilu, 6. Pojedinačni kameni blokovi, 7. Voda, 8. Kamenice s vodom i bez vode (kamene tavice), 9. Sigaste tvorevine (općenito), 10. Pojedinačni stalagmiti, stalaktiti i stalagnati u tlocrtu i profilu, 11. Nagib špiljskog dna, 12. Nastavak speleološki neistraženih dijelova, 13. Završeci pukotina (dijaklaza), 14. Okomita stijena ulaza i okomita stepenica, 15. Orijentacijske točke u nacrtu i profilu, 16.Oznaka i smijer profila, 17. Snijeg i led, 18. Betonski put sa stubama, 19. Suhozid u tlocrtu i profilu, 20. Profil površinskog reljefa na ulazu u speleološki objekt,  21. Uslojene diluvijalne breče i konglomerati (preuzeto od S. Božičevića 1965., uz nadopunu D. Perica)
 Sl. 40. Jama Vrtlina-primjer jednostavnog horizontalnog speleološkog objekta s vertikalnim ulazom nastalim urušavanjem dna ponikve (D. Pavličević, 1966.)
Sl. 41. Jama Mamet-primjer jednostavnog vertikalnog speleološkog objekta (V. Božić, 1969.)
Sl. 42. Jama Patkov gušt-primjer jednostavnog vertikalnog speleološkog objekta (D. Bakšić, 1997.)
Sl. 43. Špilja Manita peć-primjer jednostavnog horizontalnog speleološkog objekta (S. Božičević, 1965.)
Sl. 44. Klementina I-primjer vertikalnog razgranatog horizontalnog objekta (M. Kuhta, 1990.)
Sl. 45. Pećina Jama Vodarica-primjer razgranatog horizontalnog speleološkog objekta (S. Božičević, 1965.)
Sl. 46. Jama Golubinka (V. Rujno)-primjer razgranatog kompleksnog speleološkog objekta (B. Jalžić, 1981.)
Sl. 47. Jama Puhaljka-primjer vertikalnog koljenčastog speleološkog objekta (H. Malinar, 1984.)
Sl. 48. Ponor na Bunjevcu-primjer vertikalnog koljenčastog speleološkog objekta (M. čepelak, 1979.)
Sl. 49. Strmotića ponor-primjer horizontanog etažnog speleološkog objekta (J. Ostojić, 1996.)
Sl. 50. Jamski sustav Lukina jama-Trojama (Manuel II) (blok dijagram izradili D. Bakšić i V. Kušan, izdavač: Komisija za speleologiju Hrvatskog planinarskog saveza)
Sl. 51. Ponor Štirovača-primjer horizontalnog speleološkog sustava (M. Kuhta, 1990.)
Sl. 52. Ponor potoka Crnog vrila-primjer vertikalnog speleološkog sustava (M. Garašić, 1981.)
Sl. 53. Polupećina Kozica u dolini V. Paklenice-nastala bočnom fluvijalnom erozijom i korozijskim djelovanjem voda V. Paklenice (S. Božičević, 1965.)
Sl. 54. Jama Sniježnica pod Bukovim vrhom (M. Garašić, 1986.)
Sl. 55. Nastanak inicijalne cjevčice ili "makarona" (G. W. Mooore i G. N. Sullivan, 1964.)
Sl. 56. Nastanak stalaktita (a) bez i (b) sa inicijalnom cjevčicom (A. Bögli, 1980.)
Sl. 57. Razvoj ekscentričnih stalaktita (N. Krešić, 1988.)
Sl. 58. Tipovi stalagmita s obzirom na izgled (zaobljenost) vrha (A. Bögli, 1980.)
Sl. 59. Nastanak stalagnata spajanjem stalaktita i stalagmita (N. Krešić, 1988.)
Sl. 60. Helagmit (a) i helagnat (b) (A. Bögli, 1980.)
Sl. 61. Nastanak špiljske zavjese (N. Krešić, 1988.)
Sl. 62. Nastanak saljeva - "baldahina" (A. Bögli, 1980.)
Sl. 63. Hidrogeološka karta Velebita, preuzeto iz: Osnova hidrogeološke karte Dinarskog krša (1974.), redakcija: M. Herak i S. Bahun, autori: S. Bahun, B. Ðerković, F. Fritz, M. Herak, D. Novak i V. Radulović
Sl. 64. Hidrogeološka karta Velebita, preuzeto iz: Hidrogeološka karta Like i južnog dijela Hrvatskog primorja, obradio B. Biondić (1981.) 
Sl. 65. Karta hidro-pojava, bojenja vode i mreže opažanja na području Velebita, preuzeto iz: B. Biodić (1981.) i A. Pavičić (1995.)
Sl. 66. Vrulja Zečica (D. Petricioli, T. Bakran-Petricioli, Z Kodba i B. Jalžić, 1995.)
Sl. 67. Poprečni i uzdužni profili područja Baških Oštarija
Sl. 68. Razvoj slijepe doline i zavale rubnog polja u kršu (I. Gams, 1974.)




























14. POPIS FOTOGRAFIJA:




Fot. 1. Koluvijalni zastor na SI padini podno Solila
Fot. 2. Sedlo izmeðu V. Koma i Jertovca oblikovano u gornje trijaskim klastitima
Fot. 3. Nedestruirani i naknadno razdrobljeni morenski materijal na Strugama
Fot. 4. Pogled na završnu morenu (Rujanska kosa). U prednjem planu je glaciofluvijalna plavina s glaciofluvijalnom terasom podledenjačkog potoka Kozjače na M. Rujnu
Fot. 5. Rebraste škrape malih dimenzija često su oblikovane na strmijim, vršnim dijelovima kamenih blokova
Fot. 6. Škrape oblikovane na strmim stranama kukova formiranih u Jelar naslagama
Fot. 7. Rebraste škrape s nazubljenim bridovima koji su nastali kao posljedica oblikovanja sekundarnih škrapa
Fot. 8. Zidne škrape na Bojincu
Fot. 9. Pojedinačni žlijebovi zidnih škrapa u kanjonu V. Paklenice
Fot. 10. Zbog lateralnog biokorozijskog djelovanja mahovina dolazi do oblikovanja prevjesnih strana žlijeba
Fot. 11. Na blažim dijelovima rebraste škrape prelaze u meandarske
Fot. 12. Žlijeb meandarske škrape
Fot. 13. Zdjeličaste škrape
Fot. 14. Mrežaste škrape oblikovane duž dijastroma u gornje krednim vapnencima
Fot. 15. Mrežaste škrape oblikovane u Jelar naslagama
Fot. 16. Ekshumirane mrežaste škrape oblikovane duž dijastroma uz glave slojeva debelo uslojenih vapnenaca malma
Fot. 17. Ekshumirane mrežaste škrape
Fot. 18. Grohot oblikovan raspadanjem mrežastih škrapa u gornje krednim vapnencima
Fot. 19. Duž stijenskih blokova mrežastih škrapa često dolazi do oblikovanja rebrastih škrapa
Fot. 20. "Sige" specifične mrežaste škrape oblikovane u kvartarnim glaciofluvijalnim brečama V. Paklenice
Fot. 21. Rupičasta udubljenja oblikovana biokorozijskim djelovanjem
Fot 22. Škar oblikovan korozijskim djelovanjem voda duž pukotine
Fot. 23. Škrapski bunar čelinka
Fot. 24. Žlijeb meandarske škrape u kojem je došlo do oblikovanja škrapskih bunara 
Fot. 25. Prva faza oblikovanja kamenice
Fot. 26. Završni dio druge faze oblikovanja kamenice
Fot 27. Početak treće faze oblikovanja kamenice
Fot. 28. Kamenica "Jezerce"
Fot. 29. Karličasta ponikva Kojić dolac
Fot. 30. Manje karličaste ponikve često su oblikovane na dnu uvala i zavala polja u kršu
Fot. 31. Lijevkasta ponikva u vršnom dijelu Južnog Velebita. Zaostali morenski materijal naknadno je usitnjen periglacijalnim procesima
Fot. 32. Strukturna predispozicija (nagib slojeva) imala je važnu ulogu pri oblikovanju ponikava
Fot. 33. Kotlasta ponikva oblikovana u Jelar naslagama vršnog dijela Sjevernog Velebita
Fot. 34. Kotlasta ponikva (oblikovana u Jelar naslagama) na Bojincu
Fot. 35. Bunarasta ponikva oblikovana u Jelar naslagama vršnog dijela Sjevernog Velebita
Fot. 36. Bunarasta ponikva oblikovana u Jelar naslagama vršnog dijela Sjevernog Velebita
Fot. 37. Uvala Veliki Lom
Fot. 38. Uvala Konjsko
Fot. 39. Uvala Mirevo
Fot. 40. Krški jarak ili bogaz nedaleko kuka Stapine
Fot. 41. Zub Manite peći i Anića kuk
Fot. 42. Neobični oblici oblikovani selektivnom denudacijom u Jelar naslagama na Bojincu
Fot. 43. Prirodni most oblikovan u vapnencima srednje jure
Fot. 44. Prirodni most i prozorac oblikovani selektivnom denudacijom u Jelar naslagama (kod Vidakovog kuka)
Fot. 45. čučavac nedaleko kuka Stapine
Fot. 46. Manji fragmenti ljutog krša oblikovani su u Jelar naslagama vršnog dijela Sjevernog Velebita
Fot. 47. Razlika u podložnosti kemijskom trošenju (vapnenci lijasa) i mehaničkom trošenju (mrljasti vapnenci i dolomiti  lijasa) utjecala je na pojavu odreðenih tipova krša. Stjenoviti krš prevladava na čistim vapnencima, dok pokriveni prevladava na mrljastim vapnencima s dolomitima
Fot. 48. Dominacija ljutog i stjenovitog krša na nižim i središnjim dijelovima JZ padine posljedica je u znatnoj mjeri ekshumacije vapnenačke podloge
Fot. 49. Dominacija krionivalnog krša karakteristična je za vršne dijelove Velebita
Fot. 50. Vertikalni ulaz u špiljski sustav PKD-2 oblikovan uz rasjednu pukotinu
Fot. 51. Ulazni otvor (stalnog) ponora potoka Crnog vrila oblikovan je duž Brušanskog rasjeda
Fot. 52. Jamski ulaz u jamu Vodaricu oblikovan je urušavanjem špiljskog svoda
Fot. 53. Ulaz u špilju iznad uvale Bristovac takoðer je nastao urušavanjem svoda
Fot. 54. Otvori speleoloških objekata često su veoma malih dimenzija (špilja iznad Barić-drage)
Fot. 55. Horizontalni ulaz u špiljski sustav PKD-2 predstavlja povremeni ponor
Fot. 56. Inicijalne cjevčice ili makaroni (u bunkerima, u kanjonu V. Paklenice)
Fot. 57. Stalagmit u Jami Vodarici
Fot. 58. Stalagmit u Jami Vodarici s ravnim vrhom
Fot. 59. Kalcitni saljev na kraju Manite peći
Fot. 60. Kamenice u Manitoj peći
Fot. 61. Jezero oblikovano nakupljanjem vode prokapnice u Jami Vodarici
Fot. 62. Vodom nanešeno granje u PKD-2
Fot. 63. Polupećina Mokraća
Fot. 64. Polupećina pregraðena u štalu
Fot. 65. Crno vrilo nedaleko Baških Oštarija
Fot. 66. Povremena vrulja kod Dokoza (Starigrad-Paklenica)
Fot. 67. Potok Male Paklenice u izvorišnom dijelu
Fot. 68. Nailaskom na vapnenačku podlogu potok M. Paklenice postupno ponire
Fot. 69. Dio povremene suhe-slijepe doline Stap-Sjauševac
Fot. 70. Zavala Oštarijskog polja u kršu
Fot. 71. Dio (V. Rujno) zavale polja u kršu V. i M. Rujno
Fot. 72. Zavala polja u kršu Štirovača-Klepina duliba
Fot. 73. Krajnji sjeverozapadni dio zavale polja u kršu Štirovača-Klepina duliba
Fot. 74. Sjeverozapadni dio Bujnevca
Fot. 75. Kanjon V. Paklenice
Fot. 76. Kanjon M. Pkalenice
Fot. 77. Obradive površine na dnu polja, uvala i ponikava nastale su odstranjivanjem kamenog kršja od kojih su istodobno graðeni suhozidi ili ograde
Fot. 78. Na blažim padinama generacije stanovnika s područja Velebita održavale su i gradile terasasta polja koja su danas u najvećoj mjeri zapuštena
Fot. 79. Zbog nedostatka vode na krškoj površini graðene su cisterne...
Fot. 80. ... a za napajanje stoke lokve
Fot. 81. Mirila, specifičan sakralni spomenik koji čuva uspomenu na umrle stanovnike JZ padine Južnog Velebita u njihovoj stvarnoj veličini, graðena su u tehnici suhozida, a kako "nestaje" gorštačko stanovništvo s tog područja tako nestaju i mirila


SAŽETAK
        
        Velebit sa svojom površinom od 2359 km2 predstavlja najveću gorsku strukturu u Republici Hrvatskoj. Generalno se pruža pravcem SZ-JI u dužini od 145 km i ujedno predstavlja najdulji planinski hrbat-masiv gorskog sustava Dinarida. Poprečno je izražena asimetrija orografske cjeline Velebita. Širina hrpta-masiva varira od 8 do 28 km, a prosječna je oko 17 km.
        U strukturnom pogledu Velebit predstavlja rasjednim pokretima razlomljeno JZ krilo antiklinale, ali pri tome nije bitno poremećen zonalni raspored stratigrafskih članova i gotovo jedinstven nagib slojeva. Na istraživanom području najstarije naslage pripadaju karbonu, a najmlaðe  holocenu, dok u litološkom sastavu prevladavaju karbonatne naslage, poglavito vapnenci i vapnenačke breče (Jelar naslage). Upravo je izrazita prevlast karbonatnih naslaga, koji su naknadnim tektonskim pokretima jako razlomljeni, omogućila oblikovanje krških reljefnih oblika kao dominantnih.
        Klimatske i paleoklimatske osobine utjecale su na pojavu pojedinih tipova reljefa. Više temperature i oborine veće od 1000 mm, pogoduju intenzivnom korozijskom procesu kao dominantnom na nižim i središnjim dijelovima Velebita. No, s porastom visine i snižavanjem temperature, na područjima iznad 1350 m sve više jača fiziološka sušnost koja utječe na slabljenje intenziteta korozije, dok periglacijalni i nivalni procesi prevladavaju u oblikovanju reljefa. Iako je korozijski proces ograničen velikim brojem hladnih dana, zbog sve veće količine oborina i on je izuzetno značajan pri oblikovanju reljefa. Klimatske promjene u geološkoj prošlosti uvjetovale su preoblikovanje paleokrškog i pojavu drugih tipova reljefa. Razdoblja zahlaðenja (würm III), karakterizira oblikovanje glacionivalnih krških oblika, koji do osobitog izražaja dolaze iznad 1300 metara visine, dok je na nižim visinama njihova pojava prvenstveno uvjetovana termičkim inverzijama. Približno, za 120 C niže temperature pogodovale su nastanku ledenjaka u vršnim dijelovima Velebita. S obzirom da se ledena masa akumulirala u već postojećim ponikvama i uvalama, ona je krećući se prema nižim područjima svojim egzarazijskim djelovanjem u znatnoj mjeri preoblikovala njihove strane i dna. 
        Na dijelovima padina, gdje prevladavaju veći nagibi (iznad 120) imaju padinski procesi. Zapravo, oni su uz korozijski proces na području Velebita najizrazitiji. Osipanje i urušavanje, najčešće je vezano uz eskarpmane (koji su uglavnom strukturno predisponirani), a u velikoj mjeri je uvjetovano termičkim razlikama izmeðu dana i noći. Ispod točila koja su vezana uz eskarpmane formirani su siparišni konusi, dok nesortirano kršje oblikuje brojne koluvijalne kupe i zastore. Najizrazitiji primjeri urušnih kupa i gomila oblikovani su u kanjonskim dijelovima dolina potoka V. i M. Paklenice, a sastavljeni su od kamenih blokova raznih veličina. Kao posljedica znatno većeg učešća nepropusnih i slabo vodopropusnih naslaga u graði SI, ličke padine, u njenom oblikovanju spiranje i jaruženje imaju veće značenje nego na drugim područjima Velebita. Oblikovanje pedimenata na JZ, primorskoj padini, prvenstveno su posljedica kombiniranog djelovanja padinskih i korozijskih procesa arealnog obilježja, u uvjetima suho-hladnih klima geološke prošlosti.
        Škrape su najrasprostranjeniji krški oblik na području Velebita, a obilježava ih izuzetna brojnost oblika. Najčešće su rebraste i mrežaste škrape. Rebraste škrape prevladavaju na strmijim dijelovima padina koje su izgraðene od kompaktnih stijenskih blokova kao rezultat korozijskog djelovanja atmosferskih voda. Suprotno tome, na dijelovima s blažim nagibima i brojnim pukotinama prevladavaju mrežaste škrape. Vrlo često postoje prijelazni oblici kad se dva ili više tipova škrapa miješa. S obzirom na veličinu najbolje su razvijene na središnjim i nižim dijelovima JZ padine, dok u vršnim dijelovima prevladavaju one mlaðih razvojnih faza. 
        Oblikovanje kamenica predisponirano je postojanjem manjih udubljenja koja su vrlo često nastala subkutanom korozijom, a na površinu su dospjela zbog odnošenja pedološkog pokrova. Voda koja se u njima zadržava, a postupno isparava svojim je biokorozijskim djelovanjem (najčešće kao posljedica nanešenog lišća) oblikovala ova specifična udubljenja.
        Prema veličini, čestini pojave i obliku, meðu ponikvama postoje znatne razlike. Karličaste ili tanjuraste ponikve prevladavaju na nižim dijelovima JZ, primorske padine, dok prema višim dijelovima one poprimaju ljevkast izgled, a u vršnom dijelu česta je pojava kotlastih i bunarastih ponikava. Najveće ponikve oblikovane su duž značajnijih rasjednih zona, na području gdje dominiraju jurske i Jelar naslage. Njihova gustoća najveća je na blažim dijelovima SI, ličke padine, gdje je uz tektonsku razlomljenost, pri njihovom oblikovanju veliko značenje imao i litološki sastav. Naime, na tim područjima u geološkoj graði znatan udjel imaju i dolomiti. Osim ponikava, korozijskim djelovanjem duž značajnijih rasjeda došlo je i do oblikovanja uvala. One su izdužene u pravcu pružanja rasjeda. Dna ponikava i uvala često su prekrivena rezidijumom, ili padinskim procesima pretaloženim materijalom.
        Oblikovanje kukova najčešće je vezano uz područja u čijoj graði dominiraju jurske i Jelar naslage, a bila su izložena jačoj tektonskoj aktivnosti. Kukovi, u naslagama jurske starosti oblikovani su selektivnom denudacijom i to u dijelovima gdje se uz vapnence u sastavu pojavljuju mehaničkoj rastrožbi podložniji dolomiti. Kao posljedica toga, kompaktniji vapnenci zaostaju u bliku monolita. Područja izgraðena od Jelar naslaga, zbog različite podložnosti klasta od kojih su izgraðene koroziji i mehaničkom trošenju, obilježava česta pojava kukova vrlo bizarnih oblika. Prirodni mostovi i prozorci najčešće su oblikovani na područjima u čijem sastavu dominiraju Jelar naslage, a takoðer su posljedica njihove različite podložnosti trošenju.
        Prema čestini pojave, obliku i veličini, meðu speleološkim objektima na području Velebita uočavaju se odreðene razlike. Horizontalni objekti prevladavaju na nižim dijelovima, dok je s porastom nadmorske visine sve veća prevlast vertikalnih speleoloških objekata. Prema zastupljenosti pojedinih tipova prevladavaju jednostavni speleološki objekti, dok su ostali znatno rjeði. Pojava koljenčastih speleoloških objekata karakteristična je prvenstveno za dijelove u kojima je česta izmjena lito-stratigrafskih članova, dok su etažni karakteristični za područja neotektonskog izdizanja. Meðu do sada poznatim speleološkim sustavima osobito se ističe Lukina jama, koja ujedno predstavlja i najdublji speleološki objekt u Republici Hrvatskoj. U speleološkim objektima vršnih dijelova Velebita česta je pojava snijega i leda. Niske temperature, koje pogoduju mraznom raspadanju stijenskog kompleksa, te snijeg i led svojim mehaničkim djelovanjem utječu na pojačano širenje kanala u ovim objektima. Speleološki objekti oblikovani u jurskim naslagama, zbog izrazite prevlasti vapnenaca u sastavu, odlikuju se velikim volumenom svojih kanala, a oni u trijaskim naslagama uskoćom kanala zbog većeg udjela dolomita u sastavu, te znatno češćim prisustvom vode u njima. Do najizrazitijeg oblikovanja speleothema došlo je u objektima na nižim nadmorskim visinama. Prema raznovrsnosti oblika, brojnosti i veličini osobito se ističu speleothemi oblikovani u Manitoj peći, Jami Vodarici, Modrića pećini, te Jami Vrtlini. 
        Zavale polja u kršu oblikovane su na područjima gdje su uz značajnije rasjede na površinu izbile nepropusne i slabije propusne naslage, a graniče s karbonatnima. Zavale polja u kršu, oblikovane su korozijskim djelovanjem nezasićene vode koja je pritjecala s rubnih, nekarbonatnih dijelova. Takoðer, na kontaktnim dijelovima propusnih i nepropusnih naslaga došlo je do oblikovajna slijepih dolina. No, do njihovog oblikovanja došlo je i u područjima izgraðenima od propusnih naslaga, ali u uvjetima humidnijih klima, ili zbog pojave permafrosta (koji je spriječio poniranje vode) u razdobljima jačih zahlaðenja, a koja su pogodovala i nastanku suhih dolina. Nastanak zaravni, koja je naknadnim tektonskim pokretima razdrobljena i izdignuta na različite visine najuočljiviji su u vršnom dijelu i na SI padini Sjevernog i Srednjeg Velebita. Njihov nastanak posljedica je strukturno-tektonske predispozicije i krških, fluviokrških i padinskih procesa. 
        Prevlast karbonatne podloge i njena tektonska razlomljenost uvjetovali su brzo poniranje oborinske vode. Vrela i izvori najčešći su u podnožju SI padine. Njihova pojava posljedica je postojanja potpune hidrogeološke barijere Velebita. Voda s ovog dijela površinski otječe, da bi naišavši na razlomljenu karbonatnu podlogu ponirala, te podzemno otjecala prema moru i rijeci Zrmanji. Izvori manje izdašnosti pojavljuju se i na drugim dijelovima gdje su nepropusne naslage izbile na površinu duž rasjeda (Paklenica i Štirovača), ali je izuzetno rijetko došlo do formiranja značajnijih tekućica.
        Na konačni izgled krškog reljefa velik utjecaj imao je čovjek, osobito na JZ padini paljenjem šuma radi stvaranja pašnjačkih površina. To je pogodovalo jačem i bržem ogoljavanju padine, te dominaciji stjenovitog krša. Za razliku od JZ, na SI padini je zbog očuvanosti autohtonog vegetacijskog pokrova osjetno češća pojava pokrivenog i polupokrivenog od golog krša. 


 16. ŽIVOTOPIS 
 
              Roðen sam u Drnišu 23. lipnja 1960. godine. Od 1967. godine živim u Zagrebu gdje sam pohaðao osnovnu i srednju školu. Maturirao sam 1979. godine u Pedagoškom obrazovnom centru "Bogdan Ogrizović". Diplomirao  sam 19. siječnja 1989. godine na Geografskom odsjeku PMF-a Sveučilišta u Zagrebu s temom "Prirodno-geografske osobine Južnog Velebita i njihov utjecaj na stanovništvo i gospodarstvo". Poslijediplomski studij na Geografskom odsjeku PMF-a upisao sam 1989. godine, a magistrirao 15. lipnja 1993. god. s temom "Egzogeomorfološke osobine Južnog Velebita". Od 1990.  godine zaposlen sam na Geografskom odsjeku PMF-a u Zagrebu u Zavodu za geografiju i prostorno ureðenje kao istraživač-pripravnik. Do sada imam objavljeno desetak stručnih i znanstvenih radova iz područja fizičke geografije.




























 




________________
[1] Istraživanjima je obuhvaćeno područje Srednjeg, Sjevernog i Južnog Velebita. Područje Jugoistočnog Velebita zbog ratnih prilika nije bilo moguće uključiti u detaljna istraživanja, pa je to i temeljni razlog takovog prostornog obuhvata doktorske disertacije.
[2] Poglavlje sastav i graða napisano je na osnovu slijedećih izvora i literature: P. Mamužić i dr., OGK i tumač, list Rab (Zagreb, 1966., Beograd, 1973.); Ž. Majcan i dr., OGK i tumač, list Zadar (Zagreb, 1967., Beograd, 1973.); B. Sokač, Geologija Velebita, doktorska disertacija (19973.); I. Grimani i dr., OGK i tumač, list Knin (Zagreb, 1966., Beograd, 1975.); M. Šušnjar i dr., OGK, B. Sokač i dr , tumač, list Udbina (Zagreb, 1965., Beograd, 1976.); A. Ivanović i dr., OGK i tumač, list Obrovac (Zagreb, 1967., Beograd, 1976.); B. Sokač i dr., OGK i tumač, list Gospić (Zagreb, 1967., Beograd, 1976.); I. Velić i dr. OGK, B. Sokač i dr. tumač, list Otočac (Zagreb, 1970., Beograd, 1976.)
[3]  Prilikom mjerenja količine oborina u planinskim područjima vrlo često dolazi do greške koja je posljedica utjecaja vjetra i snijega. Količina izmjerenih oborina često je manja i za 20%. Zbog njihovog kosog padanja, kao posljedice jakog vjetra ili stvaranja sniježnih kapa na kišomjeru koje onemogućavaju dalji upad čestica, pa je zbog toga izmjerena količina oborina manja (J. Milković, 1986.). Na prostoru Velebita uslijed specifičnog mikroklimatskog položaja (vrhovi) Zavižana I ćelavca i njihove izloženosti jakim vjetrovima može se protpostaviti da je ova greška i znatno veća. U neposrednoj blizini meteorološke postaje Zavižan postavljena su tri kontrolna totalizatora koji imaju veću godišnju količinu oborina (Zavižan I 1956 mm, Zavižan II 2089 mm i Zavižan III 2331 mm) od one izmjerene u samom krugu postaje. Zbog izuzetno jakih vjetrova zadržavanje sniježnog pokrivača većeg ili jednakog od 1cm na tlu na ćelavcu se uopće ne mjeri. Prema tome, najvjerojatnije je količina oborina i na ćelavcu znatno veća od prosječno izmjerena 1493 mm izmjerene u samom krugu meteorološke postaje.
[4]1 Meteorološka postaja Sinj izabrana je zbog sličnih klimatskih osobina onima na JZ padini Velebita
[5]1  Prema A.-M. Klein (1953.) količina oborina na prostoru Velebita bila je manja za 20-40% od današnje, a u ostalim dijelovima Europe izmeðu 20-80%.
[6] Ova subkutanom korozijom nastala udubljenja M. M. Sweeting (1966.) i D. Ford i P. Williams (1994.) svrstavaju u škrape pod nazivom "solution pits". Karakteristika ovih udubljenja je da se znatno češće javljaju u nehomogenim stijenama, pa zbog toga imaju nepravilan tlocrt (D. Ford i P. Williams, 1994.), a u razdoblju od samo 10 godina mogu doseći dubinu od 3 - 5 cm (M. M. Sweeting, 1966.).
[7]1 Broj speleoloških objekata prelazi vrijednost od 30/km2
[8]1Meðu hrvatskim speleolozima najčešće je u upotrebi klasifikacija speleoloških objekata prema horizontalnoj projekciji visinske razlike izmeðu ulaza (odnosno najviše točke) i dna. Na temelju horizontalne projekcije speleološki objekti se dijele na jame, kad je nagib veći od -/+ 450, špilje ili pećine kad je nagib manji od -/+ 450 i na kombinirane ili kompleksne objekte kad je teško ili gotovo nemoguće odrediti njegov karakter (M. Garašić i R. čepelak, 1982.).


[9] Meðutim, iako ovo razdoblje obilježava smanjenje količine oborina, koje su pred kraj glacijacije bile manje od današnje količine oko 30% i tada je zbog niskih temperatura isparavanje bilo znatno manje od novih količina oborina.






[10] Uzorkovanje i fizičko-kemijska analiza vode na području NP "Paklenica" provedena je u pet terenskih izlazaka u razdoblju od 12. ožujka 1994. do 24. siječnja 1995. godine.