SKRIPTA
GEOGRAFIJA KRŠA - KRŠ KAO PROSTORNI FENOMEN
DRAŽEN PERICA
SVEUČILIŠTE U ZADRU
ODJEL ZA GEOGRAFIJU
(za internu upotrebu)
ŠTO JE KRŠ
Krš nastaje na dijelovima Zemljine kore koji su izgrađeni od vodom topljivih
stijena. Za krška područja karakterističan je nedostatak vode na površini, te
specifično oblikovanje reljefa. Znanstvenike koji se bave proučavanjem krša
možemo pdijeliti u dvije grupe: "minimaliste" i "maksimaliste": Minimalisti smatraju
da krška područja predstavljaju ona izgrađena od karbonatnih stijena (vapnenci i
dolomiti). Maksimalisti smatraju kršem sva ona područja gdje je došlo do pojave
neke od zanj karakteristične reljefne forme, nastale korozijom bez obzira na vrstu
stijena. Podjela krša moguća je po brojnim kriterijima (debljina karbonatnih stijena,
klimatskim značajkama, pojavi oblika). Kao posljedicu toga možemo pronaći
brojne definicije:
Daoxian (1988): Krš kao okolišni sustav: sastavljen od stijena, zemlje,
atmosfere, vode, života i energije.
Gams (2004): Ozemlje s krškom odvodnjom i učinkovitom korozijom, za
kojeg su karakteristični krški oblici.
Kranjc (2006):
-Krš je dio zemljine kore (površina i podzemlje),
-na topljivim (karbonatnim) stijenama,
-koje su raspucane;
-proces je otapanje,
-zato je razvijena podzemna (krška) hidrologija i
-posebni površinski i podzemni oblici.
No, krška područja se svojim specifičnostima i raznolikošću najbolje dolaze do
izražaja u slijedećim izjavama:
Atkinson (1986): "u krškim terenima više nego u ostalima treba očekivati
neočekivano".
Herak: "u kršu postoji samo jedno pravilo, a to je da pravila nema".
Često, pojedini tipovi krša nisu u potpunosti razvijeni, no pseudokršem i
parakršem smatramo ona područja koja koja u znatnoj mjeri odstupaju. Do pojave
pseudokrša može doći na posručjima koja su izgrađena od soli, lesa, kvarcnih i
kvarcitnih pješčenjaka. Na područjima gdje je došlo do izlijevanja lave i u
ledenjacima česta je pojava speleoloških objekata (špilje i jame).
POVIJEST ISTRAŽIVANJA KRŠA
Krški reljefni oblici, osobito špilje, ljude privlače još od najranijih razdoblja
pretpovijesti. Tijekom pretpovijesti špilje su korištene prvenstveno kao mjesta
boravka. Međutim, tijekom nove ere (poslije Krista) špilje bile predmet legendi
prvenstveno mjesta boravka pustinjaka ali i još češće mračnih i neobičnih bića,
koja su uz to često bila i opasna1, izazivali su pažnju znanstvenika. Tako
Aristotel (384 – 322. prije krista) proučava kondenzaciju vode u podzemlju;
Lucretius (98 -55. prije krista) proučava vrulje, a jedan od prvih zapisa o
špiljama na dinarskom području je o špilji Vjetrenici (Popovo polje) od Plinija
Starijeg 77. godine. Kao početak znanstvenog proučavanja speleoloških
objekata, pa samim tim i krša na dinarskom području, može se smatrati djelo „O
Aristotelovim metodama“ dubrovačkog filozova Nikole Gučetića iz 1584. godine,
koji proučava špilje Vjetrenicu i Šipun u Cavtatu.
Osobit zamah istraživanja krša (sredina 19. st.) vezan je uz gradnju željezničke
pruge Beč – Trst koja prolazi kroz regiju Kras u susjednoj Sloveniji. Poslije toga
slijedi cijeli niz istraživača, tog ali i drugih dinarskih krških područja. Svojim
doprinosom posebno se ističu: A. Penck i Davis; Grund, te Cvijić „Das
Karstphänomen“ (1893.), koje je za dugo vremena postalo jedna od osnova za
proučavanje krša. Grund (koji se najvišebavio hidrologijom krša) razvija cikličku
teoriju o postanku krškog reljefa (1914), pod utjecajem Davisa, a prihvatili su je
mnogi istraživači, te se zadržala čak do pred kraj 20. stoljeća.
1 Često imena su po mitskim bićima (npr. Vilinske jame). Zanimljivo je porijeklo imena špilje dimnice u
Sloveniji koja ima jamske ulaze, a kroz nju protječe tekućica. Zimi, toplija voda isparava poput dima iz
otvora, a lokalno stanovništvo je bilo uvjereno da to ide dim pomoću kojeg vrag (hudič) suši meso.
A) mladi krš B) razvijeni krš C) zreli krš D) stari krš (Grund 1914)
Poslije, slijedi cijeli niz proučavanja krša u svijetu pri čemu veliko značenje imaju
brojni instituti koji se bave proučavanjem krša (npr.: Barcelona, Bolonja, Bukurešt,
Cluj, Guilin, Kunming itd.).
O IMENU
Osim termina krš, u hrvatskom govornom području nastaju nazivi kras, krasa,
kraša, kraš, karoš, kars, krš i karš. U svijetu prihvaćen njemački termin karst, koji
potječe od latinskog carsus, a u talijanskom jeziku carso. No svi ovi termini imaju
zajedničko porijeklo u predindoeuropskoj riječi kar - kamen, a značile bi kameni
kraj, što i je osnovna vizuelna osobina krša. U hrvatskom jeziku mnogo se koristilo
sažimanje ili izbacivanje samoglasnika. U tom smislu slijed je: Karsus – kars –
karš – krš, a još je bliži talijanski: Karso – Kars – Karš – Krš (Šegota, 2009.). U
Hrvatskoj, još uvijek su često vode rasprave o tome da li je ispravno krš ili kras.
Izvor: Poljak (1974.)2
Prema Šegoti (2009.) sve činjenice upućuju na zaključak da je hrvatski izvorni
termin krš. 1. Po pravilu primata valja poći od latinskog korijena Carsus. 2. Valja
izbjegavati kasniju njemačku varijantu Karst. 3. Valja se prikloniti jezičnom pravilu
hrvatskog jezika koji je iz određenih riječi izbacivao samoglasnik između dva
suglasnika.
2 O nazivu krš vođena je rasprava i na Stručnom savjetu za istraživanje krša (JAZU 26. veljače
1957. godine), a u raspravi su sudjelovali tadašnji uvaženi hrvatski jezikoslovci, geografi, geolozi,
biolozi, hidrografi i dr. Tom je prigodom zaključeno kako pojam krš obuhvaća sve fenomene krša
bez obzira na to gdje su razvijeni. Iznesen je GENETSKI KRITERIJ jer je kršenje i lomljenje
stijena bio prvi korak u stvaranju krša. Taj termin označuje dakle primarni akt tog fenomena ...
nasuprot pojmovima kras i karst koji genetski ne znače ništa. Iz riječi krš mogu se praviti i različite
izvedenice kršni, krševit, okršiti. Nakon rasprave u stručnom savjetu prof. P. Rogić u 4. broju
časopisa Jezik za 1956/57. objavio je i poseban članak Kras (Kraš) - Krš – Karst u kojem je
nakon detaljne analize naveo kako hrvatskom jeziku njaviše odgovara riječ krš (Matas, 2008.).
VRSTE STIJENA
Obzirom na litološku podlogu u širem smislu možemo razlikovati krški
reljef oblikovan na karbonatima, dok onaj reljef oblikovan na sulfatima,
gipsu, solima se izdvaja kao pseudokrš. Mjestimično, pseudokrški reljef je
karakterističan i za područja prekrivena naslagama lesa ili prapora.
KARBONATI
Najčešće, krški reljef je oblikovan na područjima gdje na Zemljinoj
površini prevladavaju sedimentne karbonatne stijene – vapnenci dolomiti.
Ove stijene prekrivaju između 12 i 15 % kopnene površine Zemlje.
Vapnenci i dolomiti razlikuju se po svom mineralnom sastavu, mehaničkim
i kemijskim svojstvima, te po nastanku i starosti. Po definiciji karbonatne
stijene su one u kojima je više od 50 % minerala karbonata3. Ove
karbonatne naslage izgrađene su od minerala kalcita (CaCO3, koji je
najzastupljeniji), aragonita (ima isti sastav kao i kalcit, a nastaje na
povišenoj temperaturi), i dolomita CaMg(CO3)2.
Primjese koje se u karbonatnim stijenama javljaju su kvarcit, glinenci,
anhidriti, pirit, limonit itd. Primjese utječu na boju minerala. Tako npr.
željezo daje crvenkastu, bitumen tamno sivu –„crnu“ boju, organogene
primjese crnu, dok čisti kalcit ima bijelu boju. Također, primjese utječu i
na topljivost karbonatnih stijena. U pravilu, rijetko se sreću čisti vapnenac
(> 90% CaCO3) i čisti dolomit (> 90%) već se u pravilu radi o prijelaznim
tipovima stijena kao što su dolomitizirani vapnenci ili vapenački dolomiti.
Na područjima krša vapnenci predstavljaju najrasprostraneniji stijenski
kompleks.
Prema osnovnom tipu vapnenci se dijele na biogene (koji prevladavaju u
znatnoj mjeri), kemogene i klastične. Nastanak vapnenaca u jezerima i
3 Karbonati su soli karbonatne (ugljične) kiseline H2CO3. Najznačajniji predstavnici ove grupe minerala su
kalcit CaCO3 (od grčkog kállos – lijep i calx – vapno), aragonit CaCO3 (prema nalazištu Aragón u
Španjolskoj), dolomit CaMg(CO3)2 (prema francuskom minerologu D. de Dolomieu 1750 - 1802), ankerit
CaFe(CO3)2 (prema austrijskom minerologu M. J. Ankeru), magnezit MgCO3 (prema kemijskom sastavu)
i siderit FeCO3 (od grčok sideros – željezo)
rijekama je rijedak. Najvećim dijelom vapnenci nastaju sedimentacijom u
moru, a posebno im pogoduju topla mora.
Obzirom na teksturu dijele se na mikritne, sparitne, biomikritne…. S
obzirom na petrološke značajke dijele se alohtone i autohtone, pri čemu
se dalje uzima u obzir količina i veličina osnovnog sastava, te se konačni
spektar sastoji od onih tipa glinenaca („mudston“) do slijepljenih stijenskih
blokova (brečolikih „framestone“). Pri nastanku kad se vapnenac izluči iz
vode vrlo je porozan (40 – 80%), da bi se kasnije uslijed procesa
dijageneze pogustio i stvrdnuo (poroznost je manja od 5%).
Stromatolitni vapnenci (Dugi otok)
Dolomit nastaje iz kalcita i aragonita procesom dolomitizacije zamjenom
magnezija i kalcita, a vrlo rijetko neposrednim izlučivanjem iz vode.
Također, česta je podjela vapnenaca prema prevladavajućim skeletima,
pa tako možemo razlikovati npr. koraljne vapnence (vapnence koji sadrže
pretežito fragmente koralja), foraminiferske vapnence (sadrže obilje
jednostaničnih organizama - foraminifera, odnosno krednjaka), ili algalne
vapnence (sadrže skelete vapnenačkih algi). Tijekom geološke prošlosti
živjeli su različiti organizmi koji su u međuvremenu izumrli. Na osnovi
njihovih ostataka - fosila možemo rekonstruirati nekadašnje taložne
okoliše. Teško je ili skoro nemoguće rekonstruirati cijelu biološku
zajednicu (biocenozu), jer mnogi od tadašnjih organizama nisu imali
skelete, pa nisu niti fosilno sačuvani. Nalazi fosila koji su živjeli relativno
kratko omogućuju određivanje starosti stijena, dok nalaz fosila
organizama koji su bili ekološki ograničeni na jedan životni okoliš,
omogućuje upoznavanje i rekonstrukciju njihovog okoliša. Razina mora se
tijekom geološke prošlosti često mijenjala.
Fragment vapnenca s koraljima (Istočna pustinja – Egipat)
Karbonatne stijene danas nastaju na tzv. karbonatnim platformama (takva
se na primjer nalazi na području Bahamskog otočja), a tako je bilo i u
geološkoj prošlosti. Karbonatne platforme obuhvaćaju mnogo različitih
okoliša, pa zato razlikujemo i različite vrste stijena, ovisno o mjestu i
načinu njihovog nastanka.
Satelitski snimak Bahamske karbonatne platforme.
Plitki lagunski prostori su svjetlo-plavi, otoci su smeđe-zeleni, a duboki oceanski prostori su
tamnoplavi. Duž ruba platforme prema otvorenom oceanu nalaze se koraljni grebeni. (Satelitski
snimak Bahamas. A2002347.1555.250m NASA Visible Earth- preuzeto iz Marjanac 2008)
U pojedinim okolišima na karbonatnoj platformi nastaju različite čestice.
Tako, na grebenima nalazimo grebenotvorne organizme (na Bahamima to
su koralji) i njihove ulomke, a u lagunama nalazimo sitnije ulomke
grebenotvornih organizama koji su ovamo donešeni olujnim valovima, te
skelete organizama koji žive u plićaku (školjkaši, ježinci, puževi, krednjaci,
vapnenačke alge, i drugi). U dubokom moru u podnožju platforme
nalazimo čestice koje su tu dospjele olujama ili odlamanjem od ruba
platforme.
Koraljni greben u Crvenom moru
Od stijena koje su značajne za Dinarski krš, odnosno u užem smislu krš
Hrvatske treba istaknuti „Jelar breče“ (u novije vrijeme poznate i pod
nazivom „Velebitske breče” i „Promina naslage“ – konglomerate. Ove
breče i konglomerati su sastavljeni prvenstveno od starijih karbonatnih
naslaga. Vezivo je najčešće kalcitno ili glinovito limonitno. Kao rezultat
razlika u podložnosti raznim tipovima trošenja (dominira korozija)
fragmenata od kojih su sastavljene, te i o činjenici da je vezivo često
otpornije od fragmenata, jedno od njihovih glavnih obilježja je oblikovanje
neobičnih reljefnih formi.
Sedimentim karbonatnim stijenama pripadaju i karbonatni pješčenjaci
(nastali trošenjem drugih – starijih karbonatnih stijena). Također,
karbonatnim stijenama pripadaju metamorfni mramor i magmatski
karbonatit.
KEMIJSKO TROŠENJE I PRECIPITACIJA (IZLUČIVANJE) KARBONATA
Kiseline otapaju karbonatne stijene, a najčešća kiselina u prirodi je
ugljična kiselina koja nastaje otapanjem ugljikovog dioksida (CO2) u vodi.
Ugljikov dioksid potječe iz atmosfere, a nastaje vulkanskom aktivnošću,
procesima gorenja i disanjem organizama. Otapanjem ugljikovog dioksida
u vodi nastaje slaba ugljična kiselina (H2CO3).
H2O+CO2→ H2CO3
Ugljična kiselina otapa mineral kalcit (CaCO3) od kojeg su izgrađene
karbonatne stijene i nastaje kalcijev hidrokarbonat koji je stabilan u vodi,
te ga tekućice odnose u mora.
H2CO3+CaCO3→ Ca(HCO3)2
Istraživače krša dugo je mučio problem: “Kako je moguće da voda svojim
kemijskim djelovanjem oblikuje tako velike reljefne oblike, posebno
šupljine u podzemlju, koje su često kilometrima duge, a nalaze se
nekoliko storina metara ispod površine?” Pri korozijskom djelovanju vode,
odnosno ugljične kiseline veliko značenje imaju i organizmi na Zemljinoj
površini. Živi organizmi, počevši od ciano bakterija i lišajeva, te vegetacija
značajni su zbog produkcije ugljikovog dioksida. Kao posljedica toga u tlu,
ali i na samoj površini stijena (ciano-bakterije i lišajevi!) voda postaje
“obogaćena” dodatnim ugljik dioksidom (odnosno ugljična kiselina koja
otapa karbonatne naslage). Intenzitet korozije zapravo ovisi o klimatskim
(količina i raspored oborina, te temperaturi), biogeografskim (količini
vegetacije), pedološkim (debljini i prozračnosti tala), reljefnim (nagibi) i o
svojstvima karbonatnih stijena određenog područja. Trošenje (otapanje
stijena) je uvijek selektivno, jer stijene imaju nehomogenu građu i sastav.
Neke stijene se otapaju brže nego druge, ovisno o sadržaju gline i
karbonatnih minerala. Općenito je prihvaćeno mišljenje da krš nastaje
otapanjem s površine prema dolje. To bi značilo da se intenzitet otapanja
s dubinom smanjuje, što ne odgovara istini, jer su nam poznate mnoge
velike špilje i kaverne (podzemne šupljine bez poznatog spoja s
površinom) duboko ispod današnje površine Zemlje. Danas znamo da je
na mnogo mjesta krš nastao i otapanjem iz dubine prema površini
(inverzna – obrnuta korzija). Osim ugljične kiseline, na kemijsko trošenje
stijena utječu, ali u znatno manjoj mjeri, klorovodična i sumporna kiselina.
Okršavanje (karstifikacija) na površini započinje duž pukotina, gdje je
procjeđivanje vode intenzivnije, a kvašenje omogućuje rast bakterija i
lišajeva koji dodatno pospješuju otapanje stijena.
Pukotine proširene korozijom
Površina stećka u znatnoj
mjeri je korodirana djelovanjem lišajeva. Ornamenti (pas i stablo) teško su
prepoznatljivi
Karstifikacija je spor proces; na nekim podzemnim mjestima procijenjena
brzina joj iznosi približno 1,5 milimetar u 100 godina (npr. u Škocjanskim
jamama). Otopljen kalcijev hidrokarbonat tekućice prenose u jezera i
mora, ali se taj spoj može raspasti na kalcit, vodu i ugljikov dioksid ako se
na njega djeluje nekom energijom (E).
Ca(HCO3)2→ CaCO3+H2O+CO2
Ta energija može biti zagrijavanje, mehanički udarac ili biogenog
podrijetla. Posljednji se javlja kada iz otopine organizmi za svoj
metabolizam crpe ugljikov dioksid. Voda bogata kalcijevim
hidrokarbonatom je “tvrda”, a njenim zagrijavanjem u domaćinstvima
oslobađa se kalcijev karbonat, koji se u vidu “kamenca” taloži na posuđu,
staklenim predmetima, grijačima vode i u perilicama za rublje. U špiljama
se kapljice procjedne vode s otopljenim kalcijevim hidrokarbonatom
isparavaju, pa se na njihovim svodovima i bočnim stranama kristalizira
kalcijev karbonat (sige). Kada kapljica padne na tlo, rasprsne se i
oslobađa se preostala količina kalcijevog karbonata, koji se taloži na
špiljskom podu. U riječnim koritima, na mjestima gdje postoje pregibi,
također može doći do izlučivanja kalcijevog karbonata poznatog kao
sedra.
Kao posljedica okršavanja reljef se postupno mijenja. Generalno, s
obzirom na stupanj okršenosti, posljedica toga je ta, da je debljina
karbonatnih stijena sve manja.
Jedna od osnovnih značajki vapnenaca koji prevladavaju u karbonatnom
kompleksu Dinarida je njihova velika čistoća. Kao rezultat toga, od
približno 800 m debelog sloja vapnačkih naslaga nastao bi oko 1 dm
debeo neotopivi sloj - tlo. Međutim, naslage tla koje su znatno veće
debljine posljedica su neotopivih primjesa pješčenjaka, glina i ilovača koji
se javljaju kao manji proslojci ili leće, odnosno zapunjavali su nekadašnje
pukotine (Gams 2004). Veće nakupine – akumulacije tala na dnima krških
depresija posljedica su derazijskih procesa, prvenstveno spiranja s
okolnih strana – padina.
INTENZITET OKRŠAVANJA
Intenzitet korozije predstavlja jedan od osnovnih problema kojim se bave
istraživači krškog reljefa. Prilikom istraživanja intenziteta korozije, naješće se
koriste kemijske analize vode, prvenstveno količina otopljenih karbonata i
tvrdoća vode. Prednost ovih metoda je ta što ukazuje na ukupan intenzitet
(površinske i podzemne) korozije određenog prostora. Međutim, njihov osnovni
problem je povremeno uzorkovanje vode (rijetki su slučajevi postojanja stalnih
hidroloških postaja), često nepoznavanje zastupljenosti karbonatnih i
nekarbonatnih naslaga u području pojedinog sljeva, kao i nemogućnost
razlikovanja površinske od podzemne korozije. Također, tome treba pridodati da
se cirkulacija vode u krškom podzemlju odvija prvenstveno kroz pukotinske
sustave, pa zbog toga cijeli prostor nije jednako izložen korozijskom djelovanju
vode koja ponire. Upravo, radi što boljeg upoznavanja intenziteta površinske
korozije od 50 -tih godina ovog stoljeća, na poticaj akademika Ivana Gamsa,
počinje se primjenjivati metoda kalcitnih tableta. Zbog mogućnosti objašnjenja
oblikovanja površinskih krških reljefnih oblika, ali i svoje jednostavnosti, ova je
metoda među geomorfolozima naišla na potporu, te je na 7. međunarodnom
speleološkom kongresu, održanom 1977. g. u Sheffieldu (V. Britanija), komisija
za kršku denudaciju odredila njihov standardan izgled i postupak prilikom
upotrebe (Gavrilović, 1984. i Gams, 1985., 1986. i 1987.).
Standardne tablete su izrađene od 97,9 - 98,7% CaCO3 gornjokredne starosti iz
kamenoloma Lipice kod Sežane, promjera su 42 mm, a debljina im je 3 - 4 mm.
Nedostatak metode mjerenja intenziteta površinske korozije, pomoću
standardnih tableta je nemogućnost spoznaje o točnom intenzitetu korozije na
određenom području zbog litoloških razlika matičnih karbonatnih naslaga i onih
od kojih je izrađena tableta. Međutim, upotreba standardizitanih tableta nam
daje odgovor na pitanje o ukupnom intenzitetu korozije u različitim klimatskim
uvjetima, i mogućnost njene usporedbe, što je zapravo i bio jedan od osnovnih
ciljeva prilikom razvoja ove metode (D. Gavriloviæ 1984. i Gams, I. 1985.).
Također, u primjeni je i metoda mjerenja intenziteta pomoću korozijskog
mikrometra. Pomoću ovog instrumenta moguće je na primjeru odabranih točaka,
odnosno kroz duže vremensko razdoblje doći do podataka o trošenju odrđenih
vrsta karbonatnih stijena.
(Jakucs, 1977. preuzeto iz Juračić 2008.).
KRŠ NA ZEMLJI
Kao posljedica međuovisnosti litoloških, klimatskih, hidroloških, pedoloških i
vegetacijskih značajki u oblikovanju krškog reljefa, na Zemlji se može izdvojiti
nekoliko karakterističnih područja. U polarnim i subpolarnim područjima koja su
izgrađena od karbonatnih stijena, a gdje je količina oborina manja od 400 mm
(godišnje) prisutni su procesi jakog površinskog mehaničkog trošenjana, tako da
nedostaju oblici karakteristični za krški reljef kao što su ponikve, uvale i krška
polja. Za područja s umjerenom humidnom klimom karakteristično je maksimalno
oblikovanje krškog reljefa. Dinarski krš, kao i pirinejski krš, alpskikrš i kavkaski
krš upravo pripadaju tom području. Kao posebno veliko područje u ovom pojasu
se izdvaja krš Niskog platoa u SAD, odnosno na području država Indiana,
Kentucky, Tennessee i Missouri. Treba naglasiti da je upravo na ovom području
nastao najveći špiljski sustav na Zemlji (Mammoth Cave System dug oko 630
km).
Subtropsko i tropsko humidno područje ističe se po izuzetno jakom kemijskom
trošenju. Osnovna značajka ovog krškog područja su stožasta uzvišenja –
mogote, ili ponikvasti krš – poznat pod nazivom cockpit karst. Također za ovo
područje su karakteristični i korozijski jarci – kanjoni. Prema rasprostiranju tropski
krš obuhvaća oko 20 posto Amerike (ističu se Kuba, Jamajka i Puerto Rico) i 25
posto oceanijske Azije, dok u Africi obuhvaća samo 1 posto površine. Prema
svojim značajkama u subtropskom području izdvaja se krš Indokine, Vijetnama i
posebno Kine (provincije Junan, Kweičou i Kwansi na površini od 600 000 km2).
U aridnom krškom, subtropskom području (krški) reljefni oblici su vrlo slabo
razvijeni. Među ovim područjima izdvaja se svojom veličinom Nullarbor Plain u
Australiji s površinom od oko 500 000 km2.
Prva u svijetu poznata istraživanja ovog specifičnog reljefnog tipa, započela su na
području dinarskom području. Danas je to područje (koje obuhvaća oko 50 %
(kopnene) površine Hrvatske, 44 % površine Slovenije, te oko 50 % područja
Bosne i Hercegovine, te najveći dio Crne Gore u svijetu poznato pod nazivom kao
područje "klasičnog krša" i na njemu je krški reljef umjerenih klimatskih područja
dosegnuo svoj maksimum u oblikovanju. Generalno, područje dinarskog krša
možemo podijeliti u dvije cjeline: južnu zonu dubokog krša, odnosno vanjski
dinarik (s debelim naslagama karbonatnih stijena) i sjeverniju plitku zonu, odnosno
unutrašnji dinarik.
Granice krškog područja je dosta teško odredoti (Lučić, 2009.)


HIDROGEOLOŠKA SVOJSTVA KRŠA
Jedna od oanovnih značajki krških područja je ta da se više vode nalazi u
podzemlju, dok je njena pojava na površini vrlo rijetka. Međutim, za vodu koja se
nalazi u podzemlju, karakterističana je njena neravnomjerana raspoređenost.
Za karbonatne stijene je značajna velika prevlast sekundarne (osobito
disolucijske) nad primarnom poroznošću. Sekundarno nastale pukotine u
karbonatnim stijenama uslijed njihove topljivosti postuno se povećavaju, što
pospješuje i njihovu propusnost. Kad bi pukotine bile jednako raspoređene
poroznost bi varirala od 0,5 do 3 % volumena. Međutim, mjestimično, zbog
veličine pukotina poroznost doseže i do 45% volumena (Vlahović, 2010.). Kao
posljedica toga transport vode odvija se kroz kanale ili provodnike. Suprotno
tome, najveći dio vode ipak se nalazi u sitnim pukotinama (Bonacci, 2008.).
Najvećim dijelom karbonatne stijene pripadaju grupama propusnih stijena
(vapnenci), djelomično nepropusnih stijena (dolomiti), a za krško područje
Hrvatske karakteristična je i pojava djelomično propusnim stijenama (Jelar
nasalge – breče i Promina naslage – konglomerati).
Voda u krške sustave dospijeva difuzno i koncentrirano. Difuzno dospijeva u
vidu tekućica, odnosno onog njenog dijela koji se sustavom pukotina infiltrira u
podzemlje, dok se drugi dio gubi površinskim otjecanjem ili evaporacijom. Na
području dinarskog krša površinski, ponekad otječu znatne količine vode u
kratkom vremenskom razdoblju. To je posljedica toga što su za ovo područje
karakteristične kratkotrajne intenzivne oborine u u vidu pljuskova. Tad dolazi do
brzog ispunjavanja pukotinskog sustava vodom i otjecanja u vidu bujica.
Vrijednost infiltracije na području dinarskog krša doseže i do 75% količine
oborina. Koncentrirano prvenstveno dospijeva s nekarbonatnih područja u vidu
alogenih tekućica koje nailaskom na propusnu kršku podlogu poniru. U aridnim
područjima dospijeva i kondenzacijom iz dubljih dijelova.
Voda koja ponire prolazi kroz propusnu - prozračnu zonu (vadozna zona),
dolazi do vodnog lica te postaje voda temeljnica (freatska zona). U toj zoni sve
su međuzrnske pore zasićene vodom a pritisak je viši od atmosferskog.
Stijenske formacije koje pohranjuju su vodonosnici (aquiferi). Krški vodonosnici,
poput onih u drugim stijenama mogu biti: sa slobodnim vodnim licem (neomeđeni
aquiferi), s ukliještenom podzemnom vodom (omeđeni/confined aquifer, arteški)
ili viseći vodonosnici (perched aquifer).
Obzirom na cirkulaciju vode u kršu4 razlikuju se slijedeće zone (Ford & Wiliams,
2007.):
-raspadnutu ili epikršku zonu koja se dijeli na:
- zona tla
- subkutana zona
- nezasićenu ili vadoznu zonu
- poplavnu ili epifreatsku zonu
- zasićena ili freatska zona
-plitka zona
-duboka (batifreatska) zona
-stagnantna freatska zona
Osnovna značajka epikrške i vadozne zone je brz gubitak vode slobodnim
poniranjem, a u zoni tla i evaporacijom.5
Epifreatska ili poplavna zona karkateristična je po tome što je to zapravo zona
povremenog plavljenja. Naime, za ovu zonu je karakteristična promjena razine
vodnog lica, koja može varirati i po nekoliko desetaka metara. Također, za ovu
4 Prvu podjelu na vadoznu i freatičnu zonu uveo je J. Cvijić 1897. godine.
5 Za područja ding krša prema Rogliću (1957.) zbog utjecaja bure karakteristično je brza evaporacija. Kao
posljedica toga količina oborina manja od 10 mm praktično nema veliko značenje.
zonu je karakteristična pojava horizontalne cirkulacije vode, pri čemu dolazi do
širenja kanala korozijskim i erozijskim djelovanjem.
U plitkom6 području freatske, zasićene zone prisutno je kretanje vode, za razliku
od duboke – batifreatske zone gdje voda uglavom miruje, čak do nekoliko tisuća
godina. Mirovanje vode i njeno izuzetno dugotrajno zadržavanje karakteristično
je za stagnantnu freatsku zonu.
Kretanje vode u kršu (COST projekt 65, 1996.)
Jedna od osnovnih značajki kretanja vode u kršu je njeno kretanje kroz kanale
pri čemu dolazi do porasta sekundarne propusnosti. Kao posljedica tog kretanja,
ali i položaja vodonosnika prema nepropusnim nalagama, koje imaju funkciju
hidroloških barijera može doći do pojave vode na površini. Prema
6 Neki znanstvenici epifreatsku zonu uključuju u plitku freatsku zonu.
hidrogeološkim značajkama kretanja, odnono pojave vode, izvori na području
krša mogu biti: silazni, preljevni i uzlazni.
Tipovi izvora u krškim područjima
Silazni izvori na području krša dosta su rijetki. Nalaze se u vadoznoj zoni i samo
mjestimično u područjima plitkog krša. Njihova pojava u slučajevima kad dolazi
do stvaranja lokalne freatskezone koja je posljedica djelomično uzdignutih
vodonepropusnih naslaga ili njohovih manjih pojava.
Silazni izvor – vrelo Krupe
Preljevni izvori su najčešći u kršu. Nastaju u slučajevima kad je daljnje kretanje
vode kroz krši vodonosnik spiječeno pojavom nepropusnim ili slabije propusnim
naslagama koje vrše funkciju barijera. U obalnim područjima ulogu barijera vrši
gušća morska voda, pa nastaju specifični priobalni izvori i vrulje. Zbog
miješanja slatke i slane vode, ona postaje bočata. Vrlo često, vrulje predstavljaju
postglacijalnom ingresijom potopljene špilje i jame. Na to nam ukazuje pojava
siga u njima, kao što je slučaj s vruljm Zečicom u Velebitskom kanalu nedaleko
mjesta Modrič.
Vrulja (Juračić, 2008.)
Vrulja kod Starigrada –Paklenice
Uzlazni izvori na krškim područjima često su poznati i pod nazivom vrela –
mjesta gdje voda “vri”. Nastaju na mjestima gdje su vodopropusne (karbonatne)
stijene nalaze između vodonepropusnih, ali i uz rasjedne plohe. Voda koja istječe
kroz vrela nalazi se pod hidrostatskim tlakom. Kao poseba tip ovih izvora ističu
se tzv. Vokliška vrela. Ime su dobili po mjestu La Fontaine de Vaucluse gdje
izvire rijeka Sorgue. Ovaj izvor ima prosječan kapacitet oko 30m3/sec, a voda
izbija sa dubine od 300m (200m ispod razine mora). Ovaj tip izvora čest je i na
području dinarskog krša (vrela Cetine, Une, Kupe, Gacke, Ljubljanice i dr).
Vokliški tip izvora – vrelo Cetine
Prema području, odnosno po porijeklu vode, koja prihranjuje izvor, dijelimo ih na:
-emrgemnce (područje od kuda voda dotječe je nepoznato)
-resurgence (voda dotječe iz poznate ponornice)
-exsurgence (voda potječe od oborina s određenog područja)
Prema stalnosti dijelimo ih na.
-stalne
-povremene
-potajnice ili intermitentne izvore
U dinarskom krškom području izvore obilježava naglašena sezonska aktivnost.
Maksimalna izdašnost izvora je tijekom hladnijeg, ali humidnijeg zimskog i
proljetnog razdoblja. Brojni izvori imaju sezonski karakter. Povremenim izvorima
pripadaju estavele koje su poznate po svojoj dvojnoj ulozi. Naime tijekom
humidnih raazdoblja predstavljaju izvore, a tijekom sušnih ponore.
Poseban tip krškog izvora predstavljaju potajnice – izvore iz kojih voda istječe u
određenim vremenskim razmacima, od nekoliko minuta do nekoliko sati. Njihov
mehanizam se zasniva na tome da postoji obično preljevni sifonski spremnik koji
kontrolira izlijevanje vode.
Potajnica (Kranjc, 2006.)
Povremeno vrelo
Krški izvori ističu se po tome da zapravo predstavljaju i najizdašnije na zemlji.
Izvor Tobio na Papui (novoj Gvineji) ima kapacitet od približno 100 m3/sec, dok
maksimalni protjecaj na vrelu Bune (BiH) doseže oko 400 m3/sec. Velika
izdašnost krških izvora je zapravo posljedica toga da oni imaju veliku površinu
prihrane vodom.
Površinsko otjecanje, odnosno pojava tekućica u krškim područjima je dosta
rijetka. Često, te tekućice svoje izvorišne dijelove imaju na kontaktima
vodopropusnih karbonatnih naslaga sa nekarbonatnima. Također, brojne
tekućice dotječu na karbonatna područja, odnosno predstavljaju alogene
tekućice. Nailaskom na propusnu karbonatnu podlogu mnoge od njih gube vodu
u sustavima ponora. Međutim, neke tekućice, kao npr. rijeka Krka (u Dalmaciji)
zbog pojave procesa kolmacije vodu ne gube. Kolmacija je zapravo proces, u
kojem dolazi do oblaganja riječnog korita česticama gline, odnosno stvaranja
vodonepropusne obloge i sprečavanja poniranja vode u propusnim karbonatnim
stijenama. U takvim slučajevima kad je razina vode u koritu iznad razine vodnog
lica u podzemlju radi se o visećim tekućicama.
Slijedeća značajna pojava uz tekućice u kršu su sedrene barijere. Nastanak
sedre predstavlja zapravo biodinamički proces. Nastaju, u područjima umjerenih
klima, na mjestima gdje u koritu tekućica postoje pregibi koji mogu biti uvjetovani
litološki (tvrće stijene) ili tektonski (rasjedni pregibi). Prilikom nailaska na takve
pregibe može doći do izlučivanja kalcita. Najčešće, on se taloži “lovi” za biljke
(mahovine sedrotvorke). Uvjeti da bi došlo do nastanka sedre su slijedeći:
-bakteriološka čistoća vode
-pH veći od 8
-zasićenost vode otopljenim CaCO3
-protjecaj vode veći od 0,5 a manji od 3,5 m/sec (što omogućava
prozračivanje vode bitno za opstanak mahovina)
Po svom značenju osobito se ističu sedrene barijere Pltvičkih jezera i rijeke Krke
u Hrvatskoj.
Rijeke Krka i Zrmanja – primjer visećih tekućica u kršu (Bonacci 1988.)
Sedrena barijera na Pllitvičkim jezerima
Jedna od osnovnih značajki krša je nepodudarnost površinskih i podzemnih
razvodnica. Na području krša znatno su češće podzemne – hidrogeološke od
topografskih razvodnica. S obzirom da površinska razvodnica nije i podzemna
(hidrogeološka), to znači da površinske vode samo privremeno otječu u smjeru,
koji bi određivala morfologija, zatim poniru i nastavljaju podzemljem otjecati
ponekad u sasvim suprotnom smjeru. Kao posledica toga jedno od osnovnih
obilježja cirkulacije vode u kršu je pojava ponornica. Njihova osnovna značajka
je ta da se ista tekućica može i nekoliko puta pojavljivati na površini. To je slučaj i
satekućima napodručju dinarskog krša u BiH. Tamo možemo pratit pojavu cijelog
niza tekućica na raznim mjestima, prvenstveno krškim poljima.
(Milanović, 1979.)
Krške razvodnice često prolaze depresijama (npr. Kupreško polje). Razvodnice u
kršu najčešće su vezane uz površinske ili podzemne barijere izgrađene od
vodonepropusnih naslaga. S obzirom na hidrogeološke karakteristike krškog
podzemlja često se položaj podzemne razvodnice mijenja, ovisno o godišnjem
dobu. Podzemna razvodnica u kršu prvenstveno će ovisiti o geološkoj građi, tj.
vrsti stijena i o tektonsko-strukturnim odnosima, koji mogu činiti barijere prolasku
podzemnih voda. Od stijena koje mogu činiti barijere to su vodonepropusne ili
djelomično nepropusne stijene (glinovite stijene, šejlovi, magmatiti, metamorfiti,
lapori, te laporoviti vapnenci, dolomiti, jedri vapnenci ...). Rasjedi mogu igrati
dvojaku ulogu. Ovisno o kretanju krila i vrsti stijena koje dovode u kontakt mogu
biti zaustave/ barijere ili pak drenaže (Juračić, 2008).
Ustanovljena cirkulacija vode na području krških polja u BiH
Ponori, odnosno mjesta gdje dolazi do poniranja vode u kršku unutrašnjost,
najčešće su nastali na kontaktu propusnih karbonarnih s nepropusnim
naslagama. Prema aktivnosti mogu biti stalni, i povremeni, a prema izgledu
sitasti i otvoreni. Sitasti ponori su znatno češći, osobito među povremenim
ponorima. Imaju ljevkast izgled, duboki su svega nekoliko metara, a dno im je
ispunjeno rastresitim materijalom (blokovima i nanosima tekućica). Otvoreni
ponori, u biti predstavljaju speleološke objekte (npr. ponor na Bunovcu).
Najaktivniji su u tijekom humidnih razdoblja u godini, a u dinarskom području to
je u rano proljeće (zbog kopnjenja snijega i intenzivnih oborina).
Katavotroni (gr. – ponor) su umjetno prošreni ponori. Uređenje ponora na
području dinarskog krša je bilo prisutno u doba austrijske vlasti pred kraj 19. i
početkom 20. st. Širenjem i uređenjem ponora pokušalo se povećati njihov
kapacitet, te na taj način ublažiti, odnosno spriječiti plavljenja na područjima
krških polja.
Ponor Katavotron
Za određivanje kretanja vode u krškom podzemlju upotrebljavaju se razni traseri.
Nekad to je bila piljevina. Danas se upotrebljavaju boje i to zeleni fluorescein ili
uranin/dinatrijev fluorescein, spore, soli, ali i radionuklidi. Traseri se ubacuju
obično u pred početak humidnog razdoblja. Osim podzemnih veza ponor – izvor,
na osnovu vremena koliko je trebalo do pojave trasera dobiva se i približna
brzina kretanja vode u podzemlju.
Ubacivanje trasera – boje u ponor
Zaštita vode u krškim područjima
Do sada se hidrologija općenito, pretežno orijentirala na korištenje vode,
prilagođavanja vode čovjekovim potrebama, te zaštitu od vode. Zbog značajki
krške hidrologije – tečenja kroz podzemne kanale, voda koja se zadržava na
površini vrlo kratko, u podzemlju se ne može niti kemijski (sunčeva svjetlost), niti
mehanički (filtracijom), niti biološki očistiti. Većina otopljenog tvari i lebdećeg
materijala ostaje vodi nepromijenjen od ponora do novog izvora. Uslijed toga je
voda u krškim područjima jače osjetljiva o površinske. Drugi razlog je taj da je
voda u jednom krškom vodonosniku sva povezana u jednu jedinstvenu cjelinu.
Ukoliko dođe do onečišćenja i u najmanjem dijelu vodonosnika – on je čitav sa
svim svojim izvorima – onečišćen.
Ono što je značajno za gospodarenje vodom na krškim područjima je činjenica
da se manje pažnje obraćalo na pritiske koje radovi izazivaju na okoliš i vodena
staništa, nego na trenutnu (i potencijalnu) materijalnu korist. Osobito se to odnosi
na krš, u kojem se javljaju posebno ranjiva staništa i rijetke životinjske vrste.
Staništa se najviše ugrožavaju urbanizacijom i industrijalizacijom, izgradnjom
krupnih infrastrukturnih zahvata poput prometnica, akumulacija, cjevovoda,
regulacija i nasipa, neodrživim korištenjem zemljišta u što spadaju monokulture,
krčenja šuma, melioracije, te masovnim turizmom, izgradnjom neodgovarajućih
odlagališta otpada itd. Te pojave su posebno štetne za okoliš. Prirodne pojave,
čak i kad su krajnje dinamične i stresne, poput ekstremnih poplava i suša, nisu
toliko pogubne za životne zajednice jer one imaju spremne odgovore na njih. Kad
se pojave nagle umjetno, tj. ljudskim radom izazvane promjene, neke osjetljivije
biološke vrste propadnu čime se uzrokuju dugoročne negativne posljedice kojih
čovjek često nije svjestan barem u prvo vrijeme. Ranjivost krša uzrokovana je
ograničenim staništima, vrlo osjetljivim podzemnim vrstama ičinjenicom brze
komunikacije površinskih voda s onima u podzemlju. Opasnost od uništenja
podzemnih staništa postoji čak i ispod razina najnižih vode. Čovjek svojim
radovima, posebno miniranjima i injektiranjima, može potopiti do tada suha
zatvorena područja koja predstavljaju niše za brojne vrste te time uništiti
endemske vrste koje u njima žive. Zasigurno, to je urađeno u velikom broju
slučajeva prilikom radova u kršu, ali se o tome malo zna (Bonacci, 2008.).
Ponori tekućica često predstavljaju taložnice smeća (Kranjc, 2006.)
KRŠKI RELJEF
Intenzitet pojave pojedinih krških oblika, kao i njihove veličine posljedica je
utjecaja tektonskih pokreta, litoloških, strukturnih, reljefnih, pedoloških i klimatskih
osobina na djelovanje korozijskog procesa. Međutim, u novije vrijeme, u prvom
redu na pojavu određenih tipova krša glavnu ulogu odigrao je i čovjek svojim
aktivnostima.
Kod litoloških osobina stijenskog kompleksa, pri oblikovanju krškog reljefa u
prvom redu se misli na udio čistog CaCO3 u sastavu stijena. Prema veličini
egzokrških, ali i endokrških reljefnih oblika, može se uočiti da je do njihovog
najčešćeg oblikovanja došlo u naslagama gdje dominiraju vapnenci. To osobito
dolazi do izražaja u naslagama koje obilježava dominacija vapnenaca s visokim
udjelom čistog CaCO3.
Kod strukturne predispozicije, u prvom redu misli se na vrstu i gustoću primarnih i
osobito sekundarnih pukotina, kao i nagib slojeva. Klastične karbonatne naslage
(prvenstveno Jelar naslage) karakterizira pojava velikog broja primarno nastalih
pukotina. Kod uslojenih naslaga, često je nagib slojeva utjecao na oblik i veličinu
krških reljefnih oblika (npr. asimetrične ponikve), a povećan nagib slojeva utjecao
je na intenzivniji razvoj korozijskog procesa, u prvom redu, duž dijastroma.
Tektonskim pokretima nastale su veće (paraklaze i dijaklaze) i osobito brojne,
manje (brahiklaze i leptoklaze) sekundarne pukotine. Za nastanak krškog reljefa,
odnosno veličinu pojedinih reljefnih formi, veliko značenje ima upravo čestina i
veličina sekundarnih pukotina. Naime, one omogućavaju poniranje vode koja pri
tome otapa stijene. Kao posljedica toga, jedno od osnovnih obilježja krških
reljefnih oblika je izduženost u pravcu pružanja pukotina.
Pojava, kao i gustoća pojedinih krških reljefnih oblika ovisi o nagibu i vertikalnoj
rasčlanjenosti reljefa. Krški reljefni oblici znatno su češći na dijelovima gdje
prevladavaju manji nagibi od 0 - 120. Kao posledica toga dominira poniranje voda
i "prenošenje" korozijskog procesa u unutrašnjost karbonatnog stijenskog
kompleksa. Suprotno tome, na dijelovima s većim nagibima, pojava krških
reljefnih oblika je znatno rijeđa. U prvom redu, to je posljedica povećanog
koeficijenta površinskog otjecanja, te na taj način smanjenog intenziteta
djelovanja korozije.
Klimatski elementi važni su s obzirom na dužinu i intenzitet korozije. Među njima
se ističu količina oborina i temperatura. Količina oborina s porastom nadmorske
visine raste, međutim općenito je neravnomjerno raspoređena. Duže zadržavanje
snijega u depresijama na područjima sa umjerenom klimom, koji je u znatnoj
mjeri nanešen vjetrom i lavinama utječe na neravnomjeran intenzitet korozije.
Naime, na mjestima dugotrajnijeg zadržavanja snijega intenzitet korizije je
povećan, dok je na onim područjima s kojih je odnešen -smanjen. Za područja s
hladnijim klimama, zbog nižih temperatura i dominacije mraznih procesa,
karakteristična je dominacija krionivalnog krškog reljefa. Na preoblikovanje
krškog reljefa Dinarida, ali i drugih gorskih predjela u pojasu umjerenih klima, u
znatnoj mjeri su utjecala zahlađenja tijekom geomorfološke prošlosti. S jedne
strane, došlo je do destrukcije (npr. uništavanje škrapa egzarazijom) ili njihovog
preoblikovanja (npr. ponikve i uvale), a s druge strane zbog topljenja snijega i
leda na dnu udubljenja, došlo je i do oblikovanja novih oblika (npr. speleoloških
objekata koji su imali funkciju ponora).
U geomorfološkom pogledu krški reljefni oblici se dijele na dvije osnovne grupe:
egzokrške reljefne oblike koji su nastali na samoj površini i na endokrške reljefne
oblike koji se nalaze ispod površine Zemlje.
POVRŠINSKI RELJEFNI OBLICI
Grižine (ili izjedline) su najrasprostranjeniji krški oblici. Razni oblici grižina
javljaju se od morskih obala, pa do visokih gorskih područja. U područjima sa
umjerenom klimom (npr. Dinaridima) znatno su češće i bolje razvijene u nižim i
središnjim dijelovima, dok u vršnim dijelovima prevladavaju one mlađih razvojnih
faza (klimatski uvjeti!).
Jedna od osnovnih odlika grižina je njihova izuzetna raznolikost oblika i načina
nastanka. Razvoj raznih tipova grižina koje se javljaju, uvjetovan je nagibom
padina, u uslojenim (prvenstveno deblje uslojenim) stijenama. Njihov izgled je
uvjetovan odnosom nagiba padine prema nagibu slojeva, stupnjem pokrivenosti
karbonatnih stijena tlom i vegetacijom, odnosno stupnjem ogoljelosti karbonatne
podloge, što je uvjetovalo način na koji je djelovala korozija, izravno
atmosferskom vodom, vodom procijeđenom kroz tlo ili vodom koja je još uvijek u
tlu.
Tipovi grižina (izvor: Kunaver)
Litostratigrafske osobine stijena također imaju veliku važnost pri oblikovanju
grižina. U tanko uslojenim naslagama one nedostaju, ili se uglavnom radi o
grižinama manjih dimenzija, dok se tipične grižine javljaju u deblje uslojenim
naslagama. Područja izgrađena od Jelar naslaga obilježava izuzetna raznolikost
grižina, a to je prvenstveno posljedica njihovih litoloških osobina. Na nagnutoj i
goloj karbonatnoj podlozi, zbog brzog otjecanja vode i njeno je korozijsko
djelovanje kraće. Vrlo često postoje varijacije kad se dva ili više vrsta grižina
miješa, pa zbog toga postoje razni prijelazni oblici. Promjena načina na koji je
ostvarena korozija, uvjetovana ogoljavanjem padina ili suprotno njenim
obraštanjem, klimatskim promjenama ili nagibom (kod karbonatnih stijenskih
blokova) vrlo često rezultira promjenama geneze, a s tim povezano i vrstom
grižina. Kao posljedica toga nastaju poligenetski tipovi grižina, a ponekad može
doći i do potpune promjene tipa grižina.
Morfološki tipovi grižina prema veličini dijele se na mikrogrižine (microkarren)
čije su dimenzije manje od 1 cm, grižine (karren) dimenzija od 1 cm - 10 m,
velike grižine (kluftkarren) veličine od 10 do 100 m, dok su veća područja, u
kojima se vrlo često javljaju razni tipovi grižina poznata kao ljut ili ljuti krš (ljuti
krš, škrapari, karrenfeld). Osnovno obilježje mikrogrižina je njihov razvoj u
homogenim, fino granuliranim stijenama, a pojedini oblici nastaju kao posljedica
korozijskog djelovanja vode koja je povučena kapilarnim tlakom. S obzirom da
ove grižine imaju oblik nepravilnih žljebića, ponekad meandrirajućih, to potvrđuje
korozijsko djelovanje vode kapilarnih tokova, koja je povučena kapilarnim tlakom.
Također, pri oblikovanju mikrogrižina veliku biokorozijsku važnost imaju bakterije,
lišajevi i alge. Ističu se modrozelene alge (cianofiti) koje direktno stvaraju rupice u
stijeni do dubine od 1 mm, a na njihovo mjesto dolaze druge vrste koje zbog
produkcije CO2 i organskih kiselina omogućavaju korozijski proces. Modrozelene
alge osobito su važne pri oblikovanju priobalnih krških mikroreljefnih oblika.
Mikrožljebići (Dugi otok)
Na području Dinarida, žlijebovi se javljaju od najnižih, priobalnih dijelova, pa sve
do najviših vrhova. Rijetki su strmiji (nagiba većeg od 200), ogoljeli dijelovi
karbonatnih stijena bez njihova prisustva. Nastaju na malim kamenim blokovima
(površine svega nekoliko dm2), a svoj maksimum razvoja dosegli su na kukovima
oblikovanim u Jelar naslagama na području Velebita.
Na površini najčešće su uočljivi žlijebovi koji su nastali ovlaživanjem nagnutih,
golih površina karbonatne stijene atmosferskom vodom bogatom s CO2 iz zraka.
Voda prilikom kontakta jako korodira golu karbonatnu podlogu, a zbog nagiba
otječe prema nižim dijelovima najpogodnijim pravcem. Vrlo su česti na
karbonatnim površinama kojima je nagib veći od 300. Iako je voda koja otječe
djelomično zasićena karbonatnom otopinom, zbog pritjecanja novih oborina u
nižim dijelovima, ona je još uvijek agresivna. Kao posljedica toga, prema nižim
dijelovima dolazi do proširivanja i produbljivanja žljebova, dok se istodobno
njihovi rubovi suzuju.
Uzdužne pukotine nastale korozijom, koje se javljaju na stijenskoj površini podno
žlijebova također ukazuju na to da je voda još uvijek agresivna. U slučajevima
kad dolazi do promjene nagiba, širina i dubina žlijebova se mijenjaju. Kod
povećanja nagiba žljebovi postaju uži i dublji, a na većim nagibima poprimaju
izgled "klina". To je posljedica slabijeg lateralnog, a bržeg regresivnog korozijskog
djelovanja vode, koje je uvjetovano njenim bržim specifičnim otjecanjem i jačom
koncentracijom u samom krajnjem usjeku žlijeba.
Žlijebivi (Velebit)
Pri izuzetno velikim nagibima (80 i više stupnjeva) žlijebovi također postaju plići i
uži. To je posljedica manje količine primljene atmosferske vode na jedinicu
površine i njenog bržeg zasićenja otopljenim karbonatima, što uvjetuje slabiji
intenzitet korozije. Ako nagib stijenskog "lica" dosegne vrijednost od 900 ili
postane prevjesan, tada potpuno prestaje usijecanje žljebova, jer voda tada
uglavnom slobodno kapa. Suprotno tome, sa smanjenjem nagiba, a samim tim i
sporijeg specifičnog otjecanja vode, što uvjetuje jačanje lateralnog korozijskog
djelovanja, žljebovi postaju širi i plići, poprimajući blago zaobljen izgled. Čest je
slučaj da već kod nagiba manjih od 120 dolazi do prestanka usijecanja žljebova.
Ovisno o dužini bloka stijene, ako je nagib isti, zbog lateralnog i regresijskog
korozijskog djelovanja postupno dolazi do širenja i produbljivanja žljebova.
Žljebovi često dosežu širinu od 50 cm i dubinu od 1m, a kod pojedinih žljebova
njihove dimenzije mogu biti i veće. Zapravo, pojedini žljebovi dugi su i do 100 m,
a to je posljedica podudarnosti površine stijenskog "lica" s nagibom padine. Za
nastanak ovako velikih žlijebova u višim područjima zasigurno su veliku važnost
imale dodatne oborine nastale izravnim prianjanjem čestica vode uz karbonatnu
podlogu iz oblaka ili magle. Zbog lateralnog djelovanja korozije, bridovi žlijebova
se sve više stanjuju i postaju izuzetno oštri, a na njihovim strmim stranama vrlo
često dolazi do oblikovanja sekundarnih žlijebova. Kao posljedica usijecanja
sekundarnih žlijebova bridovi poprimaju nazubljen izgled. Kod razvoja
sekundarnih žlijebova, oni su plići i širi u odnosu na primarni žlijeb. To je
posljedica manjeg primanja količine atmosferske vode na jedinicu površine i
njenog bržeg zasićenja zbog većeg nagiba bočnih strana primarnog žlijeba.
Konačni rezultat je manji odnos između širine i dubine sekundarnih žlijebova u
odnosu na primarni žlijeb.
Žlijeb sa sekundarnim žlijebovima (Velebit)
Žljebovi nastali otjecanjem vode iz humusa često se javljaju i pojedinačno. Ove
pojave grižina su poznate pod nazivom brazde humusne kiseline (humus-watergroves).
Dugotrajnije pritjecanje vode, a samim tim i vlaženje stijene pogoduje
mjestimično razvoju lišajeva i mahovina u brazdama humusne kiseline. Zbog
biokorozijskog djelovanja lišajeva i mahovina, dolazi do širenja bočnih strana koje
mogu poprimiti i prevjesni izgled. Ispod mahovina, dno žlijeba mjestimično može
biti ispunjeno finom glinom, koja utječe na slabije djelovanje korozije. Uglavnom
se pojavljuju samostalo, a rjeđe u grupama.
Mjestimično, na površini se mogu uočiti i žlijebovi nastali subkutanom korozijom.
Nastali su pod pedološkim pokrovom korozijskim djelovanjem vode koja sadrži
humusne kieline, prvenstveno ugljičnu kiselinu biogenog porijekla. Njihova glavna
značajka je blaga zaobljenost bridova, plići su i širi odonih oblikovanih
atmosferskom vodom. Prema nižim dijelovima slabije se šire. S obzirom da
pedološki pokrov uvjetuje znatno sporije otjecanje vode, to rezultira njenim
dugotrajnijim zadržavanjem, i ravnomjernijim vlaženjem, odnosno korozijskim
djelovanjem na stijensku površinu. No, izgled ovih žlijebova ukazuje da je i ovdje
došlo do koncentriranja vode pri slijevanju, ali u znatno manjoj mjeri nego na goloj
podlozi zbog utjecaja pedološkog pokrova. Javljaju se i na svega nekoliko
stupnjeva nagiba, no odnos dubine i širine žlijeba pri promjeni nagiba ima
identične osobine kao i kod žlijebova koji su oblikovani na goloj stijenskoj podlozi.
Subkutani žlijeb (Velebit)
Žlijebove, nailaskom na blago nagnutu površinu od svega par stupnjeva,
obilježava njihovo širenje i potpuni nestanak. Međutim, ponekad u njihovom
nastavku dolazi do oblikovanja meandarskih žlijebova. Meandri imaju tipičnu
podrezanu kosinu na vanjskoj strani, a blagu na unutrašnjoj strani. Širina i dubina
ovih žlijebova rijetko prelazi više od 10 cm, dok im dužina može biti 10 i više
metara.
Meandarski žlijeb (Velebit)
Škrape su osobito česte na položiijim padinama (nagiba < 120). Prema genezi
dijele se na one oblikovane na golim stijenama i one oblikovane pod pedološkim i
vegetacijskim pokrovom. Na izgled škrapa također su utjecale litološke osobine
stijena na kojima se javljaju. Na području Velebita izuzetno su česte na dijelovima
koji su izgrađeni od Jelar naslaga, krednim, te gornjo i donjojurskim deblje
uslojenim naslagama. Njihov razvoj vezan je uz dijastrome, dijaklaze, brahiklaze i
leptoklaze koje su usmjerile korozijski proces. Na područjima izgrađenim od Jelar
naslaga i krednih breča jakom razvoju škrapa pogodovala je izrazita raspucalost i
neuslojenost naslaga, različita veličina i tvrdoća cementiranog kršja. Za trošenje
ovih naslaga također je karakteristično da je vezivo otpornije na trošenje od
fragmenata starijih stijena. Kao posljedica toga javljaju se velike površine škrapa
nepravilnih oblika. Suprotno tome, škrape formirane na uslojenim stijenama imaju
pravilnije oblike. Do njihovog razvoja došlo je prvenstveno na stijenama jače
nagnutih slojeva, gde se korozijsko djelovanje vode odvija uz dijastrome i
sekundarno nastale pukotine. Škrapski kanali nastali uz dijastrome osjetno su
duži, a često i dublji od ostalih, prvenstveno okomitih kanala. Upravo na osnovu
međusobnog odnosa kanala škrape možemo podijeliti na mrežaste i izdužene.
Mrežaste škrape su karakteristične za područja koja su izgrađena od Jelar
naslaga dok su izdužene škrape karakteristične za područja izgrađena od srednje
i deblje uslojenih vapnenaca.
Pojava brojnih udubljenja eliptičnog ili posve okruglog oblika, širina kanala koja
premašuje 30 cm, njihova česta zaobljenost u rubnim dijelovima i koritast izgled
pri dnu, kao i glatkoća bočnih strana kanala ukazuju da je došlo do ekshumacije
tih površina. Nastanak ovih pukotina posljedica je korozijskog djelovanja vode u
tlu koja je dodatno obogaćena sa CO2 iz humusa. Takva voda djeluje korozijski u
svim pravcima, što je utjecalo na istodobno bočno širenje i produbljivanje
pukotina. No, kad je dno kanala prekriveno većom količinom rezidualne gline,
zbog velike količine suspendirane karbonatne otopine korozijsko djelovanje je u
takvim slučajevima slabijeg intenziteta. To posebno utječe na slabije proširivanje
kanala u dubinu. Uništavanje šumskog pokrova paljenjem, u i ne tako dalekoj
prošlosti, radi stvaranja pašnjačkih površina, te nagib padina omogućili su jaku
deraziju i odnošenje tla vjetrom (bura) što je rezultiralo ogoljenjem padina.
Ekshumirane škrape koje su jedno do dva stoljeća ogoljele, odnosno njihov ranije
zaobljeni rub zbog korozijskog djelovanja atmosferskih voda jedva je
prepoznatljiv. Tome osim korozije treba dodati i utjecaj jakog zagrijavanja prilikom
požara (odnosno paljenja šuma radi stvaranja pašnjačkih površina) površinskog
dijela stijenske mase.
Površinske škrape (Velebit) i subkutane škrape (Sinji vrh - Slovenija)
Za razliku od škrapa nastalih subkutanom korozijom, one nastale direktnim
korozijskim djelovanjem atmosferskih voda imaju osjetno uže kanale.
Atmosferska voda koja korodira golu karbonatnu podlogu brzo otječe niz
pukotine, tako da je odnos širine i dubine kod ovih škrapa znatno veći nego kod
onih nastalih subkutanom korozijom. Iako je dubina njihovih kanala vrlo često i
preko jednog metra, nju je teško odrediti zbog njihove u pravilu, izuzetno male
širine. Međutim, postoje i prijelazni oblici škrapa. To se događa u slučajevima kad
je karbonatna podloga djelomično (u kanalima) prekrivena pedološkim pokrovom.
Često, duž dijastroma je došlo do oblikovanja kanala koji su ispunjeni tlom i
pokriveni vegetacijskoim pokrovom, dok su izdanci slojeva goli i raspucani.
Pedološki pokrov često je toliko je dubok, da stabla imaju izgled drvoreda.
Završnu fazu u oblikovanju škrapa predstavlja grohot. Na dijelovima gdje
prevladavaju škrape na uslojenim stijenama blažeg nagiba, zbog usmjerenosti
korozijskog djelovanja (sa svih strana bloka, odnosno sloja) duž dijastroma dolazi
do bržeg stvaranja grohota. U slučajevima kad do njihovog trošenja dolazi na
strmijim padinama zbog gravitacijskog kretanja fragmenata dolazi do oblikovanja
koluvijalnih zastora.
Grohot (Velebit)
Specifičan oblik grižina predstavljaju "sige", a poznate su još kao "šupljikavi
kamen". Najveće prostiranje imaju na području NP Paklenica, od kuda potječe i
naziv. Ove grižine su nastale najvećim dijelom, na blažim (nagiba manjeg od
120) dijelovima glaciofluvijalne plavine iznad zaseoka Parići i Ramići u čijem
sastavu provladavaju sitni fragmenti (svega nekoliko cm) vapnenaca i dolomita, te
na području plavina potoka V. i M. Paklenice. Na drugim područjima, najčešće se
javljaju na vegetacijom umrtvljenim koluvijalnim zastorima. Njihov nastanak
posljedica je biokorozijskog djelovanja i sufozije, na što ukazuje i obraslost padine
vegetacijom. Razna podložnost fragmenata klastita koroziji i sufozijsko ispiranje
sitnog materijala i veziva uvjetovali su njihov bizarni izgled. Ove grižine
karakterizira izmjena cijelog niza manjih udubljenja i prozoraca (koji često
izgledom podsjećaju na saće) nastalih biokorozijskim djelovanjem lakše topivih
klasta, dok otporniji zaostaju u raznim oblicima. Različita podložnost veziva
koroziji (koje je mjestimično otpornije od klasta), kao i sufozijsko ispiranje sitnih
čestica rezultira njihovim brzim prelaskom u stadij grohota.
„Sige“ u brečama (Velebit)
Mjestimično se pojavljuju grižine u obliku manjih rupičastih udubljenja veličine
svega od nekoliko mm do par cm, a nastala su biogenim korozijskim djelovanjem.
Javljaju se u dva oblika, prvi nastao pod pedološkim pokrivačem otapanjem
stijena korozijskim djelovanjem korijenja biljaka, i drugi, nastao na golim
stijenama zbog korozijskog djelovanja algi i lišajeva. Prvi tip rupičastih grižina je
na goloj površini rijetko uočljiv i ukazuje da je na dotičnom području došlo do
odnošenja tla. Nastaju uslijed pojačanog biokorozijskog djelovanja kiselina koje
luči korijenje biljaka. U slučajevima kad dođe do ogoljavanja padine, zbog
ravnomjernijeg korozijskog djelovanja atmosferske vode na ogoljenu stijensku
površinu dolazi do njihovog brzog uništavanja. Često, već nakon jednog stoljeća
teško ih je prepoznati. To je osobito čest slučaj sa manjim udubljenjima, dok veća
udubljenja pogoduju zadržavanju atmosferske vode i mogućem daljem
korozijskom oblikovanju. Naime, nekad predstavljaju početni stadij pri nastanku
drugih krških formi (npr. kamenica), ili prelaze u drugu vrstu ovih grižina. Druga
vrsta ovih grižina po obliku je identična prvoj, međutim ona nastaje kao posljedica
biokorozijskog djelovanja algi, lišajeva i mahovina na goloj karbonatnoj podlozi.
Alge se snabdijevaju vodom prvenstveno iz zraka, te na taj način uz vlastiti CO2
dobivaju i novi, koji je suspendiran u kišnici. Ovaj tip rupičastih grižina poznat je i
pod nazivom biokorozijska udubljenja. No, dubina udubljenja je kod drugog tipa
ovih grižina često manja zbog finog glinenog taloga na dnu, koji usporava
korozijsko djelovanje u dubinu.
Biokorozijska udubljenja (Velebit)
Voda koja se cijedi niz stijenu prilikom poniranja u tlo, zbog toga što je još uvijek
aktivna, zapravo i pojačana sa CO2 biogenog porijekla korodira karbonatnu
stijensku masu stvarajći podrezana - prevjesna udubljenja koja su najizraženija u
neposrednoj zoni kontakta. U slučajevima kad se ovakav način korozijskog
djelovanja duže vrijeme odvija oko karbonatnih stijenskih blokova koji vire iz tla
dolazi do oblikovanja krških stolova. Naime, prevjesni dijelovi su nastali kao
posljedica subkutane korozije, odnosno njenog bočnog djelovanja. Također je
čest slučaj da vode koje se slijevaju niz padinu oblikuju veće pukotine, dužine
nekoliko desetaka i dubine od nekoliko metara, poznate kao škarovi i škripovi.
One nastaju na mjestima gdje dolazi do korozijskog djelovanja atmosferskih voda
pri slijevanju niz pukotine, koje se na taj način postupno produbljuju i šire.
U priobalnom području, osobito u zoni mrkijente, kao posljedica kombiniranog
korozijskog djelovanja morske i atmosferske (miješane) vode, te algi i lišajeva
došlo je do oblikovanja priobalnih grižina. Njihovom razvoju prethodilo je
ogoljavanje priobalnog dijela karbonatnih stijena abrazijskim djelovanjem valova.
Kapljice morske i atmosferske vode oblikuju grižine najrazličitijih oblika.
Evolucijski gledano, nalaze se različitim fazama oblikovanja. Na to ukazuje
izmiješanost pojave žlijebova, škrapa i zdjeličastih grižina. Kao specifičan oblik
priobalnih grižina izdvajaju se one nastale biokorozijskim djelovanjem balanusa.
Za ove grižine je karakteristična izrazita „nagriženost“ i neprohodnost. Grižine
nastale biokorozijskim djelovanjem balanusa, dobro su uočljive u obalnom
otočnom području.
Balanusi (Dugi Otok)
Specifičan oblik nastao zbog veće koncentracije vode pri poniranju su krški
bunari Najčešće se javljaju na mjestima gdje je došlo do polukružnog,
nasuprotnog oblikovanja žlijebova duž pukotine. S obzirom da se voda iz žljebova
slijeva na vrlo malen prostor u sredini, zbog većeg intenziteta korozije nastaje
udubljenje. Dna krških bunara ispunjena su rezidijumom, a u nekim slučajevima
zbog potpunog čepljenja pukotina većim nanosom rezidiualnih glina dolazi do
povremenog ili stalnog zadržavanja vode.
Među krškim bunarima osobito se ističe Čelinka, na području južnog Velebita.
Ovaj krški bunar nalazi se na visini od 755 m, nedaleko od Vidakovog kuka. Dug
je 1,5 m, širok 0,7 m, a dubok 4,5 m. Voda se u njemu zadržava tijekom cijele
godine, a rijetko se spušta ispod razine od 4 m. Na stranama bunara do dubine
od 2,2 m nastavljaju se žljebovi, dok su strane bunara ispod toga glatke. Dno
bunara ispunjeno je finim muljem i glinom (u kojima se nalaze i manji komadi
kršja). Glatke strane donjeg dijela bunara, kao i mulj ukazuju da je došlo do
korozijskog otapanja nekad akumuliranog materijala (fragmenti stijena), i
sufozijskog odnošenja (finijeg-glinovitog) materijala koji je začepio pukotine u
dnu, spriječivši tako dalje otjecanje vode. Analizom vode ustanovljeno je da je
ona još uvijek korozijski aktivna. To se zapaža i na stranama samog bunara gdje
su bridovi potopljenih žlijebova poprimili blaži - zaobljeniji izgled, kao posljedica
ravnomjernijeg korozijskog djelovanja vode.
Krški bunar „Čelinka“ (Velebit)
Također je zanimljiv slučaj pojave cijelog niza manjih krških bunara na Jaginom
kuku u NP "Paklenica". Razvoj krških bunara je vezan uz meandarski žlijeb koji
ima u zaleđu veliku površinu prihrane vodom. U meandrima je zbog jače
turbulencije vode, i na taj način ostvarene apsorbcije novog CO2 iz zraka, došlo je
do jačeg korozijskog djelovanja i oblikovanja udubljenja. Postupno, uz korozijsko
djelovanje vode koja otječe žlijebom, sve veće značenje dobiva pri širenju i
produbljivanju udubljenja i biokorozijski proces jer je u njima došlo do akumulacije
manjeg humusng pokrova i rasta biljaka.
Krški bunari (Velebit)
Slijedeći značajan predstavnik grižina dinarskog krša su kamenice. Dubina im
varira od nekoliko pa do par desetaka cm, širina i dužina od nekoliko cm pa do
nekoliko m. Najvećim, izuzetno rijetkim primjercima dubina doseže i preko 1 m, a
širina više od 10 m. Razlikuju se dvije vrste kamenica: kamenice oblikovane pod
pedološkim pokrivačem subkutanom korozijom, i kamenice oblikovane na goloj
karbonatnoj površini. Prva vrsta kamenica nastaje biokorozijskim produbljivanjem
udubljenja. Ova vrsta kamenica uglavnom ima polukružni profil, dok mu jedno od
osnovnih obilježja-prevjesni rub, u potpunosti nedostaje. Oblikovanje druge vrste
kamenica, ili "pravih kamenica" vezano je uz postojanje udubljenja na ravnim ili
blago nagnutim površinama, koja su nastala pod pedološkim pokrovom
subkutanom korozijom.
Pri razvoju kamenica (druge vrste, ili "pravih kamenica") na golim karbonatnim
stijenama treba razlikovati četiri faze. Prve dvije faze su razvojne, a druge dvije
destrukcijske. Veličina (u prvom redu promjer) ove vrste kamenica prvenstveno
ovisi o nagibu stijena na kojima je došlo do njihovog oblikovanja. Znatno su veće
na ravnim ili blago nagnutim stijenama nego na strmijim. Površine na kojima
nastaju kamenice mogu biti do nagiba od 350. Kao ograničavajući faktor u
oblikovanju kamenica javlja se niska temperatura zraka, odnosno pojava leda, te
zbog povećanja volumena u njima, ih svojom kompresijom uništava (drobi).
Prvu fazu oblikovanja kamenica obilježava zadržavanje atmosferske vode i njeno
korozijsko djelovanje u udubljenjima s kojih je destruiran pedološki pokrov. Širina
ovih udubljenja često je svega nekoliko cm promjera, a dubina im je svega par
mm. Postupno, zbog snižavanja razine vode isparavanjem, a često i njenog
pojačanog biokorozijskog djelovanja, uvjetovanog raspadanjem nanešenih
organskih primjesa (lišće i trave, alge i lišajevi) ona korozijski djeluje prema
središnjnižim dijelovima udubljenja postupno povećavajući nagib strana. No, kako
postupno dolazi do zasićenja vode otopljenim karbonatima u nižim slojevima, a
vršni sloj vode apsorbira CO2 iz zraka, kamenica ima najveću širinu u središnjem
dijelu. Snižavanje razine vode isparavanjem i otopljenim karbonatima prema
nižim dijelovima smanjuju intenzitet korozije, te se prema dnu kamenica opet
sužuje. Ovu fazu obilježava još uvijek ravnomjerno korozijsko djelovanje
ovlaženih dijelova, tako da je za nju karakteristično i produbljivanje dna.
Istodobno s razvojem kamenice dolazi do oblikovanja njenog žlijeba, no on je
znatno sporiji. Žlijeb nastaje samo za kratkog razdoblja otjecanja vode iz
kamenice u vrijeme i neposredno nakon padanja oborina, a javlja se na najnižem,
rubnom dijelu kamenice.
Kamenica (Velebit)
Drugu fazu oblikovanja kamenice na početku obilježava sve jače lateralno,
korozijski uvjetovano usijecanje i širenje kamenice. Njen razvoj u dubinu je
neznatan ili stagnira zbog akumuliranja gline od otopljenih karbonata i raspadnute
biogene mase. Istodobno, dolazi i do sve jačeg usijecanja žlijeba. Iako se njegovo
usijecanje odvija sporije od onog kamenice, žlijeb dobiva pri njenom oblikovanju
sve veću važnost. Prema nižem dijelu nivoa kamenice on se sužava, da bi na
kraju desegnuo nivo njenog dna, a tada ujedno i prestaje ova razvojna faza. Na
kraju ove faze otjecanje vode kroz žlijeb zbog njegove dubine postaje sve veće, a
razina vode u kamenici niža. Uz to se nastavlja i snižavanje razine vode
isparavanjem, a zbog velike količine otopljenih karbonata ona postaje sve
zasićenija. Upravo brzina intenziteta usijecanja žlijeba određuje veličinu (promjer)
kamenice. Ono je znatno sporije na blago nagnutim dijelovima zbog toga što
voda iz kamenice otječe širim profilom, nego na strmijim, a to rezultira i slabijim
intenzitetom korozije. U trenutku kad dođe do izjednačavanja dna kamenice i
žlijeba prestaje njen razvoj i počinje njena destrukcija.
Treću fazu oblikovanja kamenice obilježava početak razaranja kamenice. Uzrok
tome je postupno širenje žlijeba lateralnom korozijom i destrukcija prevjesnog
dijela kamenice regresijskim korozijskim djelovanjem atmosferske vode. Rub
kamenice postupno gubi prevjesni oblik i postaje zaobljen, a žlijeb se širi
poprimajući koritast oblik. Završnu, četvrtu fazu razvoja karakterizira potpuni
nestanak prevjesnog ruba i proširenje žlijeba, koji često doseže širinu same
kamenice (a ponekad i veću). Kamenica takovim razvojem poprima izgled police
ili amfiteatra, a na dijelu gdje je nekad bio prevjesni rub često dolazi do usijecanja
žlijebova, a one zbog smanjenja nagiba na nekadašnjem dnu kamenice prelaze u
meandarske žlijebove.
Kamenica(Velebit)
Nailaskom na pukotinu prilikom udubljivanja i širenja kamenica dolazi do njihovog
ranijeg prekida razvoja. Voda tada uglavnom korozijski proširuje karbonatnu
podlogu uz pukotinu gdje (rjeđe) dolazi do oblikovanja žlijeba, ili što je češći
slučaj do otjecanja vode kroz rupičasti kanal
Neki od najvećih primjeraka kamenica na području Dinarskog krša nalaze se na
Velebitu. Pojedine kamenice dosežu promjer do nekoliko metara, a dubina im
doseže i preko jednog metra. Neke kamenice, u prošlosti su stočari koristili za
vodoopskrbu. No, kamenica poznata još pod imenom "Jezerce" na Jaginom kuku
posebno je interesantna. Zapravo, tu se radi o pet kamenica koje su u različitim
fazama razvoja (od najstarije do najmlađe), a razvijaju se jedna unutar druge.
Najstarija kamenica bila je duga oko 14 m, a široka oko 7 m, dok joj je dubina
dosezala 1,5 m. Druga kamenica, koja je u drugoj razvojnoj fazi duga je oko 7 m,
široka oko 4,5 m, a duboka oko 30 cm. Treća najmlađa kamenica, je u prvoj
razvojnoj fazi i manjih je dimenzija od druge. Također se i na drugim
kamenicama, koje su u starijim fazama razvoja mogu uočiti sekundarno nastale
kamenice. Područje Samogreda interesantno je i zbog toga jer je na njemu došlo
do oblikovanja cijelog niza kamenica čiji je promjer veći od jednog metra. Najduža
među njima je 8 metara (širine 1 do 3 m), a dubina joj je do 1,2 m. upravo ta
najveća kamenica zapravo predstavlja i specifični “ekosustav”.
Kamenica Jezerce (Velebit)
Kamenica Samogred (Velebit)
Veće površine na kojima prevladavaju razni tipovi grižina poznate su pod
nazivima ljut ili škrapar (karrenfield). Kao specifična područja ljuta u svijetu su
poznate pojave gdje su nastale megagrižine kao šo su pinnacle, tsingy i shilin.
Granicu između ovih krških reljefnih oblika često je teško odrediti, te ih brojni
autori poistovjećuju.
Pinnacle su skupine stjenovitih šiljaka nastalih uslijed spajanja brojnih žlijebova.
U pravilu, ovi šiljci javljaju se u velikim grupama, te su ta područja zapravo
neprohodna. Njihova pojava je najčešća u područjima s tropskom i suptropskom
klimom, dok su manje pojave nastale i u područjima sa umjerenim klimama
(Malorca, Velebitska primorska padina).
Slične pinnecleu su tsingy megagrižine, kojima naziv potječe sa Madagaskara.
Ove megagrižine nastale su kao posljedica dugotrajne korozije oborinske vode na
goloj stjenovitoj podlozi. Visina stijenskih šiljaka s brijnim žlijebovima doseže
preko 10 m. Njihova veličina posljedica je velike količine oborina u uvjetima
tropsle klime. Područje tsingyja Sa Madagaskara je zbog svoje veličine na popisu
je UNESCO uvrstio na popis svjetske prirodne baštine.
Tsingy (Madagaskar)
Kao slijedeći sličan oblik izdvajaju se megagrižine shilin – „kamene šume“. Za njih
je značajno da sejavljaju kao stjenovita stabla, visoka i do 50 m, u uvjetima
vlažne tropske i suptopske klime. Za više dijelove ovih stjenovitih stabala
karakteristično je da su oblikovani brojnim žlijebovima, a niži dijelovisu zaobljeni
što ukazuje na subkutanu koroziju. Njihov nastanak posljedica je dugog mirnog
tektonskog izdizanja (više milijuna godina), te glinoviti sedimentni pokrivač. Ime
potječe po „kamenoj šumi“ Shilin kod Lunana iz kineske provincije Yunnan.
Shilin (Kina)
Po veličini ovih oblika posebno se ističu oni na području Bornea (Nacionalni park
Gunung Mulu). Ovdje kameni šiljci dosežu visinu i do 150 m, a njihovi niži dijelovi
su obrasli kišnom tropskom prašumom. Osim jugoistočne Kine, Madagaskara i
Bornea, ovi krški oblici karakteristični su i za krška područja Kameruna, Konga,
okolicu Mombase (Tanzanija i Kenija), Tajland, Brazil, Papuu – Novu Gvineju,
Chillagoe masiv (Australija).
Suprotno shilinu ili tsingyju su podi ili lašti (slov) ili pavement (eng). Podi
predstavljaju specifična krška područja koja su nastala na pretežno ravnim
vapnenančkim dijelovima, a koja su tijekom pleistocena bila pod ledenim
pokrivačem. Na takvim područjima mehaničkim djelovanjem (egzarazijom) led je
ogolio i uglačao stijensku podlogu. Istodobno voda koja se talila, otapala je tu
golu podlogu. Naknadno, poslije taljenja leda, u uvjetima toplijih klima, površinu
korozijom oblikuje oborinska voda, te jeona preoblikovana različitim grižinama.
Podi ili pavements predstavljaju velike površine koje često imaju površinu i po
nekoliko km². Prema veličini ističu se oni nastali na krškim područjima Irske i V.
Britanije. Manje površine oblikovane su i u susjednom alpskom području
Slovenije (Kaninski podi i Komna). Zapravo, podi predstavljaju krške reljefne
forme koje pripadaju glaciokršu.
Podi (lašti) ili pavement (Slovenija)
PONIKVE
Ponikve predstavljaju najtipičnije depresije na kršim područjima nastale
korozijom. No, zanimljivo je da u nekim krškim područjima (hladnih i aridnih klima)
nedostaju ili su rijetke. Najčešće su ovalnog do blago elipsastog promjera, od
svega nekoliko metara pa do nekoliko stotina metara. Nastanak ponikava
najčešće je posljedica korozijskog djelovanja atmosferske vode koja ponire
sustavom pukotina u epikrškoj zoni. Istodobno, ponikve predstavljaju specifična
endorečka područja, jer svaka ponikva u svom dnu ima (moguće je i više!) ponor.
Prema Bonacci i Roje – Bonacci (2006): „nastanak ponikava započinje u malim i
slučajnim pukotinama na površini terena. One su prve izložene kemijskom i
mehaničkom djelovanju vode. Primarni čimbenici bitni zazačetke stvaranja
udubina jesu propusnost otopljivih stijena, količina i položaji prihranjivanja
podzemne vode, te hidraulički gradijent. Riječ je o promjeni pada u odnosu na
vodoravni razmak u skom području oko krške udubine. Sekundarni čimbenici su
čistoća sastava otopljivih stijena, njihova geološka struktura, postojanje
međuslojeva stijena ili nanosa različitih svojstava propusnosti, debljina
međuslojeva itd.“
kotlasta i bunarasta ponikva (Velebit)
Osim naziva ponikva, na dinarskom području često su u upotrebi nazivi dolina,
dolac, dol, do, draga, duliba, rupa, vrtača, te ubli. Zanimljivo je da su termin
dolina, koji je najčešće u narodnoj upotrebi u Sloveniji, tijekom 19. stoljeća
preuzeli njemački karstolozi (npr. Morlot, 1847) preko kojih je taj termin ušao u
svjetsku stručnu terminologiju (doline). Suprotno tome zbog razlikovanja prema
drugim tipovima reljefnih depresija (npr riječnih dolina) u Sloveniji je u stručnoj
upotrebi termin vrtača. U hrvatskom jeziku, termini ponikva i vrtača su sinonimi
(kao većina drugih već navedih). Porijeklo naziva ponikva dolazi od pojma
ponicanja (propadanja) tla, a vrtača od pojmova vrtati – dubiti i vrt – maloj
obradivoj površini koje ponekad možemo uočiti na njihovom dnu.
Osnovne podjele ponikava mogu se izvršiti prema njihovom profilu (poprečnom
presjeku) i nastanku. S obzirom na nastanak ponikava postoji cijeli niz teorija i
podjela (neke značajnije: Cvijić, 1895; Bögli, Čar, 2001; Gams, 2000; 1980;
Trdgill, 1985; Sauro, 2003; Walltham i Fookes, 2003; Ford & Wiliams 2007), no
još ni jedna nije generalno prihvaćena. Tako naprimjer, slovenska karstologija
razlikuje 14 tipova ponikava (Kranjc, 2006). Jedan od razloga je možda u tome da
se krška pdručja na Zemlji različita, odnosno imaju svoje posebne značajke. Ipak,
većina autora smatra da je za intenzitet pojave, oblika i veličine ponikava
prvenstveno posljedica međuovisnosti utjecaja litoloških, strukturnih,
hidrogeoloških, reljefnih i klimatskih čimbenika na djelovanje i usmjeravanje
korozije, ali i drugih mehaničkih procesa (erozije i sufozije).
ljevkasta - korozijska ponikva (Velebit)
Kod litoloških osobina pri oblikovanju ponikava prvenstveno, po svom značenju
ističe se čistoća karbonatnih stijena, osobito vapnenaca. Međutim, često se
događa da su karbonatne stijene na površini prekrivene mlađim, rastresitim
sedimentima (aluvijalnim, morenskim ili padinskim materijalom). U takvim
slučajevima, taj materijal se drugim procesima (npr. sufzija) prenosi kroz
korozijom nastale pukotine u krško podzemlje. Pri nastanku ponikava veliko
značenje može imati i pojava vodonepropusnih naslaga. U slučaju kad se one
nalaze u podini karbonatnih naslaga one mogu uvjetujetovati horizontalno tečenje
što rezultira stvaranjem šupljina, a konačni rezultat je postupno slijeganje ili
trenutno urušavanje krovine. Suprotno tome nepropusne naslage mogu se
nalaziti i u krovini, iznad karbonatnih naslaga. Posledica takvog odnosa, može
dovesti do stvarnja šupljina u karbonatnim naslagama, a posljedica, toga također
može biti slijeganje ili urušavanje krovine. Također, slabije vodopropusne,
odnosno prema korozijskom trošenju otporne naslage mogu se javiti i na bočnim
stranama što pogoduje asimetriji ponikava.
Pri strukturnoj predispoziciji u prvom redu se misli na vrstu i gustoću pojave
pukotina primarnog i sekundarnog porijekla, te nagib slojeva. Oblikovanje
ponikava izrazitije je na prostorima s brojnim tenzijskim rasjedima, kao i
dijelovima gdje postoje druge, brojne, manje sekundarno nastale pukotine
(mikrotektonska uvjetovanost!). Kao posljedicu toga ponikve možemo podijeliti na
one nastale u područjima međuslojnih (dijastrome) pukotina (koje su vrlo često
asimetričnog profila), te u rasjednim zonama (koje se ističu svojom veličinom).
Slijedeći značajan faktor pri oblikovanju ponikava i uvala su nagibi i vertikalna
rasčlanjenost. Do oblikovanja ponikava skoro u potpunosti dolazi (odnosno, došlo
je) na područjima gdje prevladavaju nagibi od 0 - 120. Njihova pojava na
dijelovima s nagibima padina od 12 - 320 je izuzetno rijetka, dok ih na većim
skoro uopće nema. U prvom redu to je posljedica povećanog koeficijenta
površinskog otjecanja što bitno smanjuje aktivnost i mogućnost djelovanja
korozije. Pojava uvala i na dijelovima s većim nagibima posljedica je njihove
veličine, gdje povećani nagibi zapravo pripadaju njihovim bočnim stranama.
Odnosi temperature i oborina važni su s obzirom na dužinu i intenzitet korozije.
Poznato je da hladna voda može apsorbirati više ugljičnog dioksida. Pri
temperaturi od 0 °C ona je dvostruko veća nego pri 20 °C. Upravo ta činjenica
objašnjava intenzivan razvoj krškog reljefa u višim dijelovima gorja. Suprotno
tome, u područjima s višim temperaturama veliko značenje ima CO2 biogenog
porijekla, što rezultira povećanim intenzitetom korozije. Veća količina oborina u
višim dijelovima gorja, a osobito njena ravnomjernija raspodjela tijekom godine,
znatno manje isparavanje, kao i topljenje nanosa snijega pojačavaju intenzitet
korozije u ponikvama i uvalama. S obzirom da je klimatski čimbenik vrlo
promjenljiv, treba naglasiti da je tijekom zadnje oledbe, zbog snižavanja
temperatura došlo do značajnog preoblikovanja ponikava i uvala egzarazijom i
periglacijalnim procesima. Kao posljedica toga, na području Dinarskog gorja, u
dijelovima iznad približno 1200 m, ponikve kao i uvale su u znatnoj mjeri imale
funkciju skupljališta snijega i leda, odnosno cirkova i valova. krška područja koja
se nalaze u pojasu permafrosta karakterističan je nedostatak ponikvi. To je
posljedica stalne zaleđenosti tla koje spečava poniranje vode. Također, ponikava
nema ni u područjima sa aridnom klimom, gdje je evaporacija veća od količine
oborina, odnosno od mogućeg njihovog poniranja i korozijskog djelovanja.
Prema nastanku većina autora (Bögli, 1980, Ford & Wiliams 2007; Gams, 2004;
Sauro, 2003; Trudgill, 1985; Walltham & Fookes, 2003;), ponikve dijeli
prvenstveno na korozijske, aluvijalne, urušne i ulegnute, te neke druge (rijeđe)
„podtipove“.
Prema morfološkim osobinama ponikve možemo podijeliti na slijedeće
tipove: karličaste ili tavaste, ljevkaste, kotlaste i bunaraste. Ova podjela
zasnovana je na osnovu njihovih poprečnih profila (Cvijić 1895, Bögli 1980, Gams
2004).
Korozijske ponikve, kao što im i sam naziv kaže, nastaju isključivo korozijskim
djelovanjem vode. Njihov nastanak posljedica je poniranja atmosferke vode koja
istodobno korozijski djeluje na podlogu. Brzina njihovog nastanka, odnosno
veličina, u znatnoj mjeri ovisi o čistoći karbonatnih stijena. Znatno su veće u
čistim vapnencima. Najčešće su karličastog i ljevkastog, a rijeđe kotlastog i
bunarastog oblika.
Korozijska (kotlasta) ponikva (Velebit)
Aluvijalne ponikve nastaju na dijelovima gdje su karbonatni stijenski kompleksi
prekriveni mlađim (uglavnom kvartarnim i holocenskim) naslagama. Korozijski
proces koji se odvija u karbonatnim naslagama što leže u podini uvjetuje pojavu
udubljenja. Istodobno voda koja ponire mehanički (sufozija i erozija) odnosi
rastresiti materijal, te kao posljedica toga na površini nastaje udubljenje –
ponikva. Također i ove ponikve su najčešće karličastog i ljevkastog oblika.
Aluvijalne ponikve nastale na području prekrivenom završnom morenom (Blidinje jezero)
Ulegnute ponikve mogu nastati na dva načina. Prvi, kad se u krovini nalaze
slabije vodopropusne propusne stijene (npr. pješčenjaci ili dolomiti iznad
vapnenaca). U slučaju da u vapnencima korozija stvara šupljinu, postupno može
doći do slijeganja krovinskih stijena. Drugi slučaj je obrnuta litološka situacija.
Vapnenci su osim korizijskom djelovanju s površine izloženi i onom od vode koja
otječe po slabije vodopropusnim stijenama u podini. Pri tome veliko značenje ima
i mehaničko djelovanje vode (erozija i sufozija) u kontaktnoj zoni. Također, kao
posljedica toga može doći slijeganja, ali u ovom slučaju vapnenaca koji se nalaze
u krovini. Prema Fordu i Wiliamsu (2007) kao specifičnost ovakvog nastanka
(slijeganja naslaga) ponikava ističu se one nastale u evaporitnim naslagama
(pseudokrš!) u kojima se nalaze proslojci nepropusnih klastita. Voda koja protječe
kroz evaporite otapa ih i odnosi, te se postupno u njima pojavljuju šupljine, te
postupno dolazi slijeganja krovine. Tako nastale ponikve brojne su na području
Yorkshira u Engleskoj. Ovaj tip ponikava je dosta rijedak na dinarskom području.
Ulegnute ponikve prema obliku najčešće su ljevkaste i karličaste.
Urušne ponikve nastaju u slučajevima kad dođe do naglog prolamanja -
urušavanja krovine iznad speleoloških objekata. Njihov nastanak sličan je do
određenog stupnja ulegnutim ponikvama, no ovdje je slijeganje krovine trenutno
(urušavanje), a ne postupno. Za razliku od ulegnutih ponikava (gdje je prisutna
izmjena vapnenaca i slabijevodopropusnih naslaga) one mogu nastati i u
područjima koja su izgrađena od čistih vapnenaca. Prema Roje – Bonacci (1997)
čimbenici koji utječu na urušavanje su slijedeći: raspon svoda, debljina svoda,
kakvoća stijenske mase svoda (smijer pružanja, nagib, razmak, širina,
ispunjenost, svojstva ispune, hrapavost stijenki zatvorenih pukotina i sl). Osim
ovih statičkih uvjeta, svod spije izložen je brojnim prirodnim utjecajima (biljni
pokrov, konfiguracija terena napovršini, pojavnost vode na prostoru svoda) te
dinamičkim prirodnim i antropogenim utjecajima i silama koje ugrožavaju njegovu
stabilnost. Svi oni mogu izazvati trenutno urušavanje. Ne treba zanemariti utjecaj
sila strujnog tlaka u zasićenom svodu male propusnosti pri procjeđivanju vode
kroz ovaj pokrov, kao i utjecaj uzgona na svod od slabo propusnog materijala, pri
naglom podizanju razine podzemne vode. Ove ponikve najčešće imaju bunarast
ili kotlast izgled, a na njihovom dnu česta je pojava otvorenih ponora, odnosno
speleoloških objekata. Na primjer, tako se na ponikvu Vrtlina na Južnom Velebitu
nadovezuje 970 m duga istoimena špilja. Najčešće su bunarastog oblika, no zdog
drugih procesa (najčešće padinskih) u njihovom oblikovanju, postupno poprimaju
kotlast ili ljevkastu formu. Urušne ponikve vrlo često se ističu svojom veličinom od
nekoliko milijuna m³.
Urušna bunarasta ponikva Mali Samogred (BiH)
U ovu grupu ponikava mnogi svrstavaju i Crveno jezero kod Imotskog. Međutim,
prema klasifikaciji UIS-a (Union International de Speleologie) ponikve kojima je
dubina veća od širine svrstavaju se u speleloške objekte - jame, pa tako i Crveno
jezero.
Crveno jezero
Cockpit predstavlja poseban tip krša koji je karakterističan za tropska područja.
Njegova osnovna značajka je izmjena vrhova u obliku stožaca i brojnih ponikava.
Od ponikava u drugim područjima razlikuju se po tome što su većeg promjera,
dok im gornji rub (tlocrt) ima zvjezdast oblik zbog vrhova – stožaca. Dno ponikava
je sekundarno preoblikovano (potoci i ponori), te su one zapravo bliže uvalama
nego ponikvama umjerenih područja. Cockpit je zapravo sinonim za „stožasti“ krš,
iako im ime potječe po ponikvama – cockpit. Ime potječe po takvom tipu krške
pokrajine na Jamajci.
Cockpit
Čest je slučaj da strane ponikava nisu simetrično razvijene, pa se na osnovu
nagiba njihovih strana dijele na simetrične i asimetrične. S obzirom da je pojava
asimetrije uvjetovana (češće) strukturnim osobinama, ali i (rijeđe) klimatskim
prilikama određenog prostora, mogu se razlikovati one strukturno asimetrične i
klimatski asimetrične.
Strukturno asimetričnim pripadaju neke od ljevkastih ponikava na JZ padini
Velebita. Oblikovane su na transgresivnom kontaktu Jelar naslaga sa starijim
jurskim ili krednim naslagama. Strmije strane su na dijelu izgrađenom od Jelar
naslaga, a blaže položene strane u dijelovima izgrađenim od starijih naslaga. To
je posljedica jače otpornosti trošenju Jelar naslaga. Naime, vrlo često je vezivo
otpornije od fragmenata stijena od kojih se sastoje Jelar naslage. Kao posljedica
toga, strane oblikovane u Jelar naslagama karakterizira pojava bizarnih reljefnih
oblika (kukovi i slični oblici), a u njihovom podnožju se akumuliraju i manje
količine urušnih blokova (npr. u ponikvi Župni do iznad Starigrada-Paklenice).
Osobito lijepi primjeri strukturno asimetričnih ponikava nastali su i u vršnom dijelu
Južnog Velebita, od Solila prema Vaganskom vrhu, a na Sjevernom Velebitu
nedaleko Zavižanskog Pivčevca. Njihov oblik posljedica je povećanog nagiba
slojeva trijaskih i jurskih naslaga, odnosno uz oblikovanje korozijskim procesom
koji se odvijao uz dijastrome. Dna ovih ponikava, često su u podnožju strmijih
strana ispunjena urušnim blokovima koji su nastali kao posljedica gravitacijskog
urušavanja korodiranih blokova, ali i jakog mraznog trošenja glava slojeva.
Obzirom, da se dno ponikve, a samim tim i mjesto poniranja vode nalazi u
podnožju strmije strane ponikve, ponekad dolazi i do stvaranja manjih prevjesa, a
često je ova strana skoro vertikalna tako da ove ponikve mogu predstavljati
prijelazni oblik od ljevkastih prema kotlastim ili bunarastim ponikvama.
Osim strukturne predispozicije, na asimetričan izgled ponikava viših područja
Dinarida utječe i snijeg koji se nanošen vjetrom i lavinama akumulira u njima.
Termička inverzija i jača zasjenjenost osobito pogoduju zadržavanju snijega na
južnim (osojnim) stranama ponikava. U takvim slučajevima zbog dugotrajnijeg
vlaženja i s tim povezanim bočnim korozijskim djelovanjem sniježnice, ona
postaje strmija.
Ponekad, na stranama ili pak na dnu većih ponikava dolazi do oblikovanja manjih,
odnosno sekundarnih ponikava. Najčešće su karličastog ili lijevkastog oblika, a
prema genezi pripadaju vrsti korozijskih ili aluvijalnih ponikava.
Krški reljef često obilježava velika gustoća ponikava, ponekad veća i od nekoliko
stotina na 1 km² površine. Obzirom da takva područja asociraju na ljudsku kožu
poslije bolesti velikih boginja, poznata su pod nazivom boginjavi krš.
Boginjavi krš (Bonacci i dr. 2009)
Viši dijelovi strana ponikava u pravilu su intenzivno okršene (uz čestu pojavu
manjih površina ljuta), dok prema nižim dijelovima intenzitet njihove okršenosti
slabi. Dapače, njihova dna, kao i rubni, niži dijelovi strana često su prekriveni
pretaloženim padinskim korelativom (kršje, ilovača i rezidualna glina taložena
spiranjem atmosferskih voda) i rezidijumom tipa "in situ". Ove nakupine tla vrlo
često predstavljaju najvažnije ratarske površine lokalnom stanovništvu, a u ne
tako dalekoj prošlosti,na dinarskom području bila su u potpunosti obrađena. Niži
dijelovi bočnih strana ponikava često su podzidavanjem i ravnomjernijim
nasipanjem (raspodjelom) tla pretvorene u terasasta polja. U većim ponikvama, u
pravilu na južno eksponiranim stranama, na kontaktu s akumuliranim pedološkim
pokrivačem, smješteni su manji (patronimički) zaseoci. Ti zaseoci su uglavnom i
odredili ime ponikava (npr. Kojić-dolac na Velebitu).
Obradive površine na dnu i bočnim stranama ponikava
Postupno, s vremenom može doći i do potpunog zatrpavanja ponikava. Danas je
dovoljno obratiti pažnju na usjeke autocesta i pruga. Mjestimično se mogu uočiti
depresije ispunjene rastresitim materijalom koje zapravo predstavljaju ponikve, ali
i druge krške reljefne oblike (npr. dijelove kanala speleoloških objekata). Na
području Dalmacije, Irske ležišta boksita nastala su u nekadašnjim ponikvama
(Bonacci i Roje – Bonacci 2006, Wiliams 2004). Gams (2004) navodi cijeli niz
primjera iz svijeta (Rusija, Slovenija, SAD, Slovačka) ponikava koje su naknadno
zatrpane i ispunjene sedimentima. U znatnoj mjeri ti sedimenti su značajni kao
rudna sirovina (boksit, fosforit, željezne rudače, kvarcni pijesak pa sve do
ulomaka zlata platine i dijamanata).
Uvale su dugo vremena smatrane prijelaznim oblikom između ponikava i krških
polja. Inspiracija takovom shvaćanju je bila vezana uz Dejvisovu cikličku teoriju
koju je u razvoju depresija u kršu prvi primijenio J. Cvijić (1895). Nažalost, ta
mišljenja možemo još uvijek pronaći i u novijoj literaturi. Sve pojave u kršu pa
tako i ponikve, uvale i krška polja su posebne.
Uvale predstavljaju veća udubljenja koja su prvenstveno nastala u epikrškoj zoni.
Njihov nastanak je uglavnom vezan uz zone važnijih rasjeda koji su omogućili
jako korozijsko trošenje, razlomljenih stijenskih kompleksa. Kao posljedica toga, u
pravilu su izdužene. Dužina im varira od nekoliko stotina do nekoliko kilometara
dužine. Dna su im najčešće nagnuta i okršena, a rijetko ispunjena mlađim
sedimentima. U slučajevima ispunjenosti dna sedimentima, prvenstveno se radi o
padinskim procesima pretaloženom materijalu, a u višim dijelovima (iznad 1200
m) dinarskog krša i o morenskom materijalu zaostalom iz razdoblja oledbi.
tijekom zadnje oledbe su u znatnoj mjeri preoblikovane glacijalnom egzarazijom.
Dna su imčesto prekrivena manjim zdjeličastim i ljevkastim ponikvama (npr.
Duboke Jasle, Bilensko i Dundović Mirevo na Velebitu). Strane uvala, kao i kod
ponikava, prema višim dijelovima sve su izrazitije okršene, a dominiraju nagibi
četrvte kategorije (12 - 320). S obzirom na litološke osobine stijena i hipsometrijski
položaj, kod uvala kao i kod ponikava mogu se uočiti određene morfološke
različitosti.
Uvala Veliki Lom (Velebit, Ćalić, 2009.)
Dna nekih uvala koje su oblikovane u nižim i središnjim dijelovima planina
obilježava zapunjenost rezidijumom i pretaloženim padinskim ilovačama i kršjem.
Dna ovih uvala su u pravilu stalno ili povremeno naseljena i agrarno iskorištena.
Fragmenti obronačnog kršja su obično odstranjeni i odloženi u obliku gromila
(gromača) od kojih su izgrađeni podzidi terasastih polja ili suhozidi.
Uvala Ravni Dabar 1998. i 1955. godine (Velebit)
Na današnji izgled uvala u vršnim dijelovima Dinarskog gorja velikog utjecaja
imali su snijeg i led koji su se u njima akumulirali tijekom pleistocenske oledbe
koje su imale dvojnu ulogu cirka i valova. Snijeg s okolnih padina koji se u njima
akumulirao, postupno se pretvarao u led koji se je kretao prema nižim dijelovima.
Ledena masa je na svom putu preoblikovala dna i strane uvala, proširujući ih i
produbljujući. Podinski morenski materijal (slično kao i u ponikvama vršnih
dijelova koje su obavljale ulogu cirkova) naknadno je mraznim procesom
mehanički dodatno razdrobljen i usitnjen. Sitnije čestice materijala isprane su i
odnešene na dna uvala, dok su krupniji fragmenti ostali na nižim dijelovima strana
i imaju izgled neuredno razbacanog kršja.
Pojedine uvale viših dijelova najvjerojatnije su nastale spajanjem većih ponikava.
Takvoj morfogenezi u znatnoj su mjeri pridonjeli i ledenjaci u vrijeme zadnje
oledbe. Ledenjak je pri tome snižavao pregibe između pojedinih ponikava tako da
su oni danas jedva uočljivi. Takve uvale Habič (1988.) naziva ponikvaste uvale.
uvala Javornik (Velebit)
Ono što je zajedničko ponikvama i uvalama je to, da je voda koja se slijeva niz
njihove strane formirala ponore na njihovim dnima. Najčešće su to zatvoreni,
sitasti ponori. Prema istraživanjima u susjednim zemljama, sitasti ponori
ponikava, sadrže materijal i predwürmske starosti, a najvjerojatnije je kod ponora
na dnu ponikava i uvala Dinarskog gorskog sustava identična situacija (Bogli,
980.). Začepljenost ponora, prvenstveno u ljevkastim i karličastim ponikvama,
većim količinama rezidijuma i obronačnih glina u nekim ponikvama, kao i uvalama
(iako rijetko) uvjetuje povremena plavljenja (Brišće iznad Tibanj-Mandaline na
Velebitu). Posebno je zanimljivo Babino jezero na Velebitsku koje je također
nastalo na dnu veće ponikave zahvaljujući nakupini gline koja je začepila
pukotine i spriječava poniranje vode. Brojne lokve, na dnu ponikava i uvala
nastale su antropogenim nabijanjem glina. Otvoreni ponori znatno su rijeđi i
uglavnom predstavljaju vertikalne speleološke objekte. Među njima se ističe jama
Ledenica na na dnu uvale Lomska duliba (Velebit - dubine 536 m).
jama - ponor na dnu ponikve
Babino jezero (Velebit)
Rijedak krški oblik su krški jarci ili bogazi. Javljaju se na područjima koja su
tektonski izuzetno razlomljena. Nastali su duž vertikalnih rasjednih pukotina
(dijaklaza i paraklaza) koje su naknadno korozijski produbljene i proširene.
Dužina im je i do nekoliko desetaka metara, a maksimalna dubina i širina kreće
se do nekoliko metara, no ima ih i većih dimenzija. Osobito je impresivan krški
jarak na lokalitetu Runjava Glava blizu kuka Stapine (Južni Velebit). Dužina mu
doseže preko 100 m, dubok je i do 25 m, a širina mu varira od 5 do 7 metara.
Dno ovog jarka također je ispunjeno rezidijumom i urušnim blokovima.
Oblikovanje kukova najčešće je vezano uz područja u čijoj građi dominiraju Jelar
i jurske naslage na području Velebita. Uz tektonsku predispoziciju (svi značajniji
kukovi oblikovani su u područjima gdje je utvrđena jača tektonska aktivnost, npr.
Crljeni kuk uz paklenički rasjed, Dabri uz brušanski), s obzirom na njihovu izrazitu
morfološku raznovrsnost, imale su litološke osobine navedenih naslaga. Kukovi
oblikovani u jurskim naslagama, nastali su selektivnom denudacijom stijenskog
kompleksa i to u dijelovima gdje se u sastavu uz vapnence pojavljuju i ulošci
dolomita. Zbog jače podložnosti mehaničkom trošenju dolomita, kompaktniji
vapnenci zaostaju u obliku većih ili manjih monolita. Među kukovima nastalim u
jurskim naslagama osobito se ističu Anića kuk (714 m) i Crljeni kuk (1661 m) u V.
Paklenici.
Anića kuk (Velebit) Kukovi u Jelar naslagama - Bojinac (Velebit)
Uz kukove, dijelove izgrađene od Jelar naslaga karakterizira pojava cijelog niza
neobičnih oblika kao što su grede, kamene igle, stupovi, tornjevi i dr. Svojim
izgledom i veličinom ističu se Tulove grede (1182 m), Bojinac (Bojin kuk - 1110
m), Dabri (Kiza - 1274 m), Hajdučki (1649 m) i Rožanski (Vratarski kuk - 1676 m)
Njihovom oblikovanju pogodovala je nehomogenost klasta, razlika u cementnom
vezivu (koje je vrlo često otpornije na trošenje od klasta – fragmenata) i pojava
manjih uložaka glina i lapora u sastavu breča. Slijedeći bitni čimbenik u njihovom
oblikovanju je da su najbizarnije forme nastale na kontaktu Jelar naslaga s onim
starijima u podini. S obzirom da su Jelar naslage u reljefnom pogledu ustrmljenije
to ukazuje na njihovo brže trošenje. Nastanak kukova i drugih neobičnih reljefnih
oblika posljedica je kombiniranog selektivnog utjecaja korozijskog i sufozijskog
trošenja stijenskih kompleksa. Ulošci lapora i glina podložniji su sufozijskom
trošenju, dok su zbog nehomogenosti klasti različito podložni korozijskom i
mehaničkom trošenju. Na kraju to rezultira bizarnošću nastalih oblika.
Prirodni mostovi, prozorci i okna oblikovani u vapnenačkim naslagama,
najčešće su nastali korozijskim djelovanjem i zapravo predstavljaju ostatke
urušenih špiljskih svodova. Na to ukazuju i mjesta njihove pojave. Obično se
javljaju u izduženim udubljenjima (npr. Runjava glava na Velebitu), čija su dna
ispunjena blokovima, najvjerojatnije kao posljedica urušavanja tankog špiljskog
svoda, slično kao i kod urušnih ponikava. Na području Velebita, na dijelovima
gdje prevladavaju vapnenačko-dolomitične jurske naslage do njihovog
oblikovanja je došlo prvenstveno zbog jače podložnosti dolomita mehaničkom
trošenju (npr. "vrata" na području Krceljuše u V. Paklenici). Također, na području
Velebita, pojava prirodnih mostova i prozoraca znatno je češća na dijelovima
izgrađenim od Jelar naslaga. Svojim izgledom interesantni su prozorac i most
nedaleko Vidakovog kuka (866 m) i prirodni most u Šupljoj drazi iznad Jablanca.
Njihovo oblikovanje, slično kao i kod kukova, zbog nehomogenosti breča
prvenstveno je vezano uz kombinirano korozijsko, sufozijsko i mehaničko trošenje
gdje kompaktniji i čvršći dijelovi zaostaju u obliku mostova i prozoraca, a znatno
rjeđe predstavljaju dijelove urušenih špiljskih svodova.
Oblikovanje prirodnih mostova, prozoraca, slično kao i kod kukova obilježje je
dijelova Velebita u čijoj građi dominiraju Jelar naslage, vapnenci i vapnenačkodolomitčne
naslage jurske starosti.
Okno – Rakov Šlocjan (Slovenija) Šuplja draga - Velebit
Oblikovanje čučavaca također je posljedica kombiniranog djelovanja selektivne
denudacije i korozije ( prvenstveno Jelar naslage). Nastanak im je uvjetovan
postojanjem, mehaničkom trošenju podložnijih uložaka u donjem dijelu stijenskih
blokova, dok gornji otporniji dio zaostaje kao čučavac. No, s obzirom da su
čučavci u pravilu odvojeni od podloge na kojoj leže, a nisu promjenili svoj položaj,
do njihovog odvajanja je najvjerojatnije došlo korozijom. Također je moguće da
oni predstavljaju dijelove blokova koji su u nižem dijelu suženi subkutanom
korozijom, a naknadnim odnošenjem pedološkog pokrova je i njihov donji dio
izbio na površinu.
Čučavac – Velebit
Krša polja su najveće depresije, karakteristične za razvijenija krška područja.
Prvenstveno, to se odnosi na dinarski krš, kao i na neka druga mlado nabrana
gorska područja (npr. Pelopone i Epir).
Osnovni kriteriji za određivanje krških polja su:
-zatvorena depresija, koja se bar na jednoj strani strmo uzdiže
-ravno dno ispunjeno rastresitim sedimentima
-krška drenaža vode
Nastanak krških polja je poligenetski, odnosno tektonski predisponiran što je
omogućilo korozijsko djelovanje vode. Kod razvoja polja, odnosno širenja, veliko
značenje ima bočna ili rubna korzija. S ozirom na geološke, morfološke i
hidrološke značajke postoje brojne klasifikacije polja. No, najčešće se
upotrebljavaju Gamsova (1978.) i Ford i Wiliamsova (2007.).
Prema Gamsu (1978.) polja se dijele na:
- Rubna polja (border polje)
- Periferna polja (peripheral polje)
- Kotlasto ili pretočno polje (overflow polje)
- Polje u visini piezometra (polje in the piezometric level)
- Piedmontsko polje (piedmot polje)
-
Prema Fordu i Wiliamsu (2007.) razlikuju se tri osnovna tipa polja:
-Rubno polje (border polje) dominirano alogenim inputom (prijelaz prema
slijepim dolinama)
-Strukturno polje (structural polje), geološki kontrolirano, najčešće u Dinaridima,
nastaje usjedanjem (grabeni) i zapunjeno neogenskim sedimentima.
-Polje u razini temeljnice (baselevel polje) gdje regionalna epifreatsko vodno
Kako je već spomenuto, tipična krška polja moraju imati kršku drenažu vode,
odnosno pojava ponornica. Tijekom vlažnog razdoblja za njih su česta plavljenja i
pojava povremenih jezera. To je posljedica toga što ponori često ne mogu primiti
svu količinu vode. Također, ako je dno polja relativno nisko s obzirom na
izdansku zonu, može doći do poplava zbog izdizanja razine vode. O trajanju
poplavnog razdoblja ovise (ili su ovisile) aktivnosti na dnima polja. Poplave,
osobito ako je razina vode visoka mogu stvoriti i štete. Popovo polje u BiH se
ističe kao primjer polja koje je nekad sezonski plavilo. Naknadno
hidromelioracijskim radovima je polje isušeno, a ponornica Trebišnjica
kanalizirana (betonsko korito!). Ranije, za vrijeme poplava na jezeru koje je
dosezalo dubinu i do 45 m bio je razvijen ribolov. Zapravo, na krškom području
ova polja predstavljaju najznačajnije zone naseljenosti i gospodarstva.
Po svojoj veličini na području Dinarskog krša ističu se Ličko (474 km2), i
Livanjsko polje (385 km2). Na području Ličkog polja, je zapravo bočnim
korozijskim djelovanjem došlo do spajanja niza manjih polja u jednu cjelinu. Kao
ostaci se ističu humovi.
Cerkniško polje van i za poplavnog razdoblja
Popovo polje
Gacko polje je tipično krško polje dugačko oko 17 km, široko od 3 do 10 km s
riječnim tokom, ponornicom Gackom, njezinim glavnim izvorima u Sincu –
vrelom Gacke (Klanac) i Majerovim vrelom (Tonkovići) na jugoistočnome kraju
polja i ponorima kod Švice, na sjeverozapadnome kraju polja.
Gacko polje smješteno je u paleodepresiji u donjokrednim vapnencima s
ulošcima dolomita i vapnenačkih breča te tercijarnim Velebitskim brečama. Ta
tektonikom i okršavanjem nastala depresija ispunjena je kvartarnim taložinama
među kojima prevladavaju pleistocenske glaciofluvijalne naslage od
slabozaobljenih ulomaka okolnih karbonatnih stijena i pijeska, zatim
pleistocenske proluvijalne naslage glina, pijesaka i šljunaka u rubnim dijelovima
Polja te holocenske aluvijalne naplavine i humus uz tok rijeke Gacke.
Nastanak krških polja, pa tako i Gackoga polja, je prvenstveno tektonski
predisponiran. Usljed tektonskoga dodira nepropusnih i djelomično propusnih
stijena, kao što su Velebitske breče i dolomiti, s propusnim stijenama kao što su
donjokredni vapnenci, pojačano je djelovanje korozije i derazije. S obzirom da je
i Gacko polje nastalo na kontaktu naslaga jače vodopropusnosti sa slabije
vodopropusnim stijenama, može se ubrojiti u rubna krška polja. Pri oblikovanju
tih polja veliku važnost, zbog svoje agresivnosti, ima voda koja dotječe s rubnih
dijelova. Spiranjem snijete obronačne ilovače, rezidij i ostali finozrni akumulirani
materijal, koji ispunjava dna polja, ima veliku važnost zbog jačanja korozijskog
procesa. Voda u njima i povećana količina CO2 organskog podrijetla (humusna
kiselina) pospješuju daljnji razvoj poljâ proširujući njihove strane i produbljujući
njihova dna. Na oblikovanje krških polja veliki utjecaj imali su i periglacijalni
procesi tijekom pleistocenskih oledbi, o čemu svjedoče i glaciofluvijalne naslage
u Gackome polju između Sinca, Prozora i Poduma.
Rijeka Gacka je najpoznatija hrvatska ponornica, glasovita i u svjetskim
razmjerima. Kako je spomenuto, izvire na jugoistočnome kraju polja na dva jaka
vrela – na vrelu Gacke i Majerovom vrelu. Njima treba pridodati i niz manjih, ali
izdašnih vrela u Ličkome Lešću uz jugozapadni rub Polja. Novim
hidrospeleološkim istraživanjima u Majerovom vrelu utvrđena je dubina od 92 m
i,za sada, duljina podzemnog vodotoka od 610 m. Prije hidrotehničkih zahvata,
kada su vode rijekâ Like i Gacke hidrotehničkim tunelima i kanalima sjedinjene u
akumulaciji na Gusić polju i tunelom usmjerene na turbine HE Senj u Sv. Jurju,
Gacka se kod Otočca razdvajala u dva kraka. Zapadni je krak, nazvan Gaštica,
tekao kroz selo Švica do ponora u Donjem Švičkom jezeru i Ponorima.
Sjevernim krakom Gacka je tekla prema Brlogu do manjeg ponora u Gusić polju
i prema Kompolju do većega ponora u Hrvatskome polju. Osim kao čuvena
ponornica Gacka je međunarodno poznata po autohtonoj pjegastoj pastrvi
dinarskih krških vodotokova.
Krbavsko polje smješteno je u paleodepresiji između Ličke Plješivice na SI i
Ličkog Sredogorja na JZ. Ono je tipično krško polje izduženo u dinarskom
pravca pružanja JI – SZ, površine od 67 km². Paleodepresija je nastala na
području koje je najvećim dijelom izgrađeno od karbonatnih stijena i breča
trijaske, jurske, kredne i tercijarne starosti, a na krajnjem južnom dijelu (oko
Udbine) od klastita trijaske starosti. Ta tektonikom i okršavanjem nastala
depresija ispunjena je tercijarnim laporima, koji su najvećim dijelom prekriveni
kremenim pijescima, proluvijalnim ilovačama, šljuncima i pijescima kvartarne
starosti. Kao najmlađi član izdvajaju se organo-barski sedimenti, treset i
aluvijalne naslage holocena.
Nastanak krških polja, pa tako i Krbavskog polja, je prvenstveno tektonski
predisponiran. Usljed tektonskoga dodira nepropusnih i djelomično propusnih
stijena, kao što su tinjčasti pješčenjaci škriljavci, lapori, dolomiti i breče s
propusnim stijenama kao što su vapnenci, pojačano je djelovanje korozije i
derazije. S obzirom da je Krbavsko polje nastalo na kontaktu naslaga jače
vodopropusnosti sa slabije vodopropusnim stijenama, može se ubrojiti u rubna
krška polja. Pri oblikovanju rubnih krških polja veliku važnost, zbog svoje
agresivnosti, ima voda koja dotječe s njihovih rubnih vodonepropusnih dijelova.
Tako na Krbavsko polje s njegovog južnog rubog dijela dotječe Krbava, sa
jugozapadnog Karamaruša, a sa sjevernog Krbavica. Osnovna značajka ovih
tekućica je ta da su one zapravo periodične. Voda kroz njihova korita protječe
tijekom humidnog zimskog razdoblja, a tijekom sušnog ljetnog razdoblja su
njohova korita uglavnom suha. Tijekom humidnog razdoblja najniži, središnji
dijelovi polja su poplavljeni. Zapravo, tada znatna dio ponora svoju ulogu mijenja
u izvore, poznate pod nazivom estavele. Inače, u hidrološkom smislu, Krbavsko
polje pripada porječju rijeke Une. To znači da voda iz ovog polja podzemno
otječe ispod najvišeg rubnog dijela, odnosno ispod hrpta Ličke Plješivice (1646
m) i Ozeblina (1657 m).
Dno polja je ispunjeno mlađim naslagama tercijarne i kvartarne starosti.
Pliocenski lapori i laporovite gline ispunjavaju paleodepresiju, odnosno dno
Krbavskog polja. Njihova poznata debljina iznosi oko 300 m, a na površini su
prekrivene tankim slojem mlađih, kvartarnih naslaga. S obzirom da su ove
naslage vodonepropusne, one uvjetuju sezonska plavljenja dna polja. Od
pleistocenskih naslaga prisutne su proluvijalne ilovače, kremeni pijesci i
proluvijalni pijesci i šljunci. Proluvijalne ilovače najraširenije su u središnjem
dijelu dna polja. Pretpostavlja se da su ove ilovače nastale kemijskim trošenjem
u toploj klimi (najvjerojatnije u Riss – Würm interglacijalu). Naknadno, tijekom
würmskog zahlađenja ove glinesu iz viših područja ispirane i transportirane u
nižedijelove dna polja. Proluvijalni šljunci i pijesci najrasprostranjeniji su u
južnom dijelu polja. Do njihovog taloženja je došlo tijekom würmskog zahlađenja
na što ukazuju i tzv. “mramorirane ilovače” koje služe kao indikator hladnoće.
Prvenstveno su vapnenačkog sastava, dok se mjestimično javljaju i one od
trijaskih pješčenjaka. Kremeni pijesci raspostranjeni su u sjeverozapadnom
dijelu polja, odnosno na području Laudonovog gaja7. Na ovom području uočljive
su zaobljene i izdužene uzvisinekoje zapravopredstavljaju nekadašnje dine. Ovi
pijesci u najvećoj mjeri prekrivaju okršene vapnence gornje krede ili
7 Naziv potječe po austrijskom časniku R. Laudonu koji je počeo sa pošumljavanjem pijesaka radi njihovog
umrtvljavanja. Na početku je sađen hrast da bi g kasnije zamijenili s borom.
pleistocenske organogeno-barske sedimente i tresetišta. Taloženje ovih
pijesaka odijalo se tijekom gornjeg dijela würmskog zahlađenja.
Od holocenskih naslaga rasprostranjeni su organo-barski sedimenti, treset i
aluvij. Organo-barski sedimenti rasprostiru se na najnižim dijelovima dna polja
koji su tijekom humidnog razdoblja često poplavljeni. Na površini ovi sideminti
su predstavljeni tamnosivom humuznom zemljom koja je djestimično debela 150
cm, a ispod nje leži sivosmeđa humuzna pjeskulja i žutosmeđa ilovača.
Aluvijalni sedimenti su najrasprostranjeniji na sjevernom i središnjem dijelu dna
polja. Litološki, ove naslage odgovaraju sastavu stijena koje izgrađuju više
rubne dijelove zavale polja. Prvenstveno to su angularni do subangularni
fragmenti izmiješani s pješčanim detritusom i crvenkastosmeđim pretaloženim
ilovačama. U središnjem dijelu dna polja, na najnižem dijelu Hržića ističe se oko
3m visoko duguljasto uzvišenje tresetišta. Izgrađeno je od tipične crne zemlje s
puno organskih ostataka, među kojima su osobito česte stabljike maha
tresetara.
Krško polje u Kini
Slijepe doline prvenstveno su nastale na kontaktima propusnih i nepropusnih
naslaga, odnosno na kontaktu krških područja s onim fluviodenudacijskog
karaktera. Voda, otječući iz izvora, koji se pojavljuju na područjima izgrađenima
od nepropusnih stijena, svojim erozijskim djelovanjem oblikovala je doline, da bi
prilikom nailaska na razlomljenu karbonatnu podlogu ponirala. Među slijepim
dolinama, na području Velebita, ističu se dolina potoka Crnog vrila, nedaleko
Baških Oštarija, te Krasno polje, te na području Gornje Bujštine. Prema svom
postanku slijepe doline su slične krškim poljima, tako da se širina od 400 metara
uzima kao kriterij za određivanje.
Potok Crnog vrila izvire na dijelu izgrađenom od permskih pješčenjaka
gredenskog tipa. Protječući dalje prema istoku, također kroz nepropusne kvarcne
konglomerate srednjeg perma, oblikovao je dolinu dugu oko 800 m. Naišavši na
Brušanski rasjed, koji dijeli kvarcne konglomerate od propusnih vapnenaca i
dolomita dogera (uz izrazitu prevlast vapnenaca), voda ovog potoka oblikovale je
svojim korozijskim i erozijskim djelovanjem ponor u kojemu nestaje. Voda je
(nakon 450 m od izvora), oblikovala manju aluvijalnu ravan, koja je djelomièno
zapunila starije ponore. Njihovi tragovi uočavaju se na bočnim stranama doline
potoka, podno Filipovog kuka, koji je oblikovan u Jelar naslagama. Danas
uglavnom imaju izgled sitastih ponora, a povremeno su aktivni za plavnih voda.
Iako mnogi Krasno polje ubrajaju u krška polja ono je zapravo predstavlja slijepu,
ali fosilnu dolinu. Krasno polje je izduženo u pravcu SSZ-JJI. Korito nekadašnjeg
potoka je i danas jasno uočljivo. Najvjerojatnije je voda njime protjecala i
oblikovala dolinu tijekom zadnje oledbe (würm III). Naime, dno polja je ispunjeno
glaciofluvijalnim sedimentima, a na krajnjem zapadnom dijelu polja se uočava
manji nanos morenskog materijala koji potječe s područja Jezera (vršna zona
Velebita).
Zaravni na kršu predstavljaju specifičan reljefni oblik poligenetskog porijekla, a
koji je po svom nastanku vezan za karbonatnu podlogu. Iako su tijekom prve
polovice i sredinom dvadesetog stoljeća razvijene tri teorije o njihovom nastanku
(fluviokrška, korozijska i abrazijska) niti jedna od njih nije dala potpuno
objašnjenje.
Slijepa dolina – Krasno polje
Ford i Williams (2007) ukazuju da je kretanje voda u kršu (a time i smjer njihovog
destrukcijskog rada) u ovisnosti o hidrografskim zonama u podzemlju. Kretanje
vode u vadoznoj zoni teži vertikalnom smjeru, odnosno, prema razini vode
temeljnice te je njeno denudacijsko djelovanje tako i usmjereno. U freatskoj zoni
kretanje vode je horizontalno. Zaravni u kršu najvjerojatnije nastaju korozijskim
djelovanjem do razine vode temeljnice, a proces njihova nastanka je korozijsko
zaravnjavanje (Ford i Williams, 2007). Kako za nastanak zaravni nije potreban
mehanički rad, zaravni se mogu razviti pod vrlo blagim nagibom. Proces
korozijskog zaravnjavanja se uspije dovršiti na onim mjestima gdje intenzitet
djelovanja krške denudacije nadmašuje intenzitet tektonskog izdizanja.
Oblikovanje zaravni osim u tropskoj, moguće i u umjerenoj klimi, ako je proces
dovoljno dugotrajan ili eventualno višekratan. Kada korozijskim procesom reljef
dosegne razinu vode temeljnice, zaravan se širi bočno, a na rubnim i rezidualnim
uzvišenjima padinski procesi zajedno s korozijom uzrokuju unazadno povlačenje
padina (Bočić, 2008.).
Sjevernodalmatinska zaravan (snimio. Mihevc)