UDŽBENICI SVEUČILIŠTA U RIJECI MANUALIA UNIVERSITATIS STUDIORUM FLUMINENSIS 
Čedomir Benac 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 
UDŽBENICI SVEUČILIŠTA U RIJECI MANUALIA UNIVERSITATIS STUDIORUM FLUMINENSIS 
Prof. dr. sc. ČEDOMIR BENAC Građevinski fakultet u Rijeci 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 
Rijeka, 2013. 
Impressum: 
Urednik: Prof. dr.sc. Nevenka Ožanić 
Recenzenti: Dr.sc. Renato Buljan Doc. dr.sc. Davor Pollak 
Grafička obrada: Sanjin Mačar 
Lektorica: Biserka Petrović, prof. 
Objavljivanje ovog sveučilišnog priručnika odobrilo je Povjerenstvo za izdavačku djelatnost Sveučilišta u Rijeci odlukom od 5. travnja 2013. godine (Klasa: 602- 09/13-01/03, Ur. broj: 2170-57-05-13-3) 
ISBN: 978-953-6953-33-2 
Slika na naslovnoj stranici: jugozapadna obala otoka Krka (foto: Ž. Gržančić) 
II SVEUČILIŠTE U RIJECI 
PREDGOVOR 
Radeći kao inženjer geologije, a zatim kao nastavnik na Građevinskom fakultetu Sveučilišta u Rijeci, postupno sam došao do saznanja da je studentima, a isto tako i mojim kolegama, potrebno na jednom mjestu objediniti pojmove iz širokog područja geoznanosti. Tijekom održavanja nastave, najprije iz kolegija Primijenjena geologija, a nakon toga iz kolegija Geohazardi, kao i drugih kolegija na kojima sam održavao dio nastave, uočio sam da su studenti često zbunjeni brojnim izrazima i pojmovima koje do tada nisu čuli ili ih nedovoljno poznaju. U svojoj inženjerskoj praksi također sam mno- go puta objašnjavao kolegama pojmove iz širokog područja geologije, posebice one koji su razvojem znanosti počeli uvoditi u stručni vokabular. Posljednjih godina, kada je sve učestalije pisanje znanstvenih radova na engleskom jeziku, također sam često bio u prilici za kolege i suradnike pronalaziti točne prijevode nekih pojmova koje im nisu mogli pronaći stručni prevoditelji ili lektori. 
Ovaj rječnik nije nastao u jednome mahu. U svojem inicijalnom obliku dio pojmova napisan je za potrebe “Leksikona građevinarstva” iz 2002. godine. Pokojni prof. dr. sc. Branko Crnković mi je prilikom toga pomagao, ne samo kao recenzent, već i savjetnik u odabiru pojmova iz različitih grana geologije. Potaknut time, 2005. godine nastao je “Rječnik geoloških pojmova” značajnim povećavanjem broja pojmova, kao i proširiva- njem njihovih objašnjenja. Daljnjim dopunjavanjem, 2012. godine nastao je „Rječnik pojmova u primijenjenoj geologiji i geološkom inženjerstvu”. Oba rječnika bila su in- terni priručnici i mogli su se pronaći na internetskim stranicama Građevinskog fakulteta Sveučilišta u Rijeci. U navedenom Leksikonu i obje interne varijante rječnika, uz svaki pojam nalazio se i odgovarajući izraz iz engleskog jezika koji se koristi u znanstvenoj i stručnoj literaturi. 
Za razliku od prethodnih varijanti, u ovome rječniku nastojao sam uz pojmove, gdje je to bilo prikladno i moguće, dodati i fotografiju za koju sam smatrao da je dovoljno il- 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU III 
ustrativna. Iako sam većinu fotografija sam snimio, koristim priliku da zahvalim svojim prijateljima i kolegama koji su mi ustupili neke od snimki. U popratnom tekstu uz svaku fotografiju naveden je njen autor. 
Veliku pomoć prilikom izrade ovog rječnika pružili su mi recenzenti dr. sc. Renato Buljan i doc. dr. sc. Davor Pollak. Osim vrlo pažljivog pregledavanja rukopisa, pota- kli su me da izvršim značajne dopune i izmjene i riješim brojne nedoumice koje su se pojavile tijekom njegove izrade. Gospođa Biserka Petrović u svojstvu lektora pažljivo je pregledana cjelokupni tekst i pomogla mi ujednačiti jezični stil. Također koristim priliku da izrazim zahvalnost kolegama prof.dr.sc Nevenki Ožanić, prof. dr. sc. Željku Arbanasu i akademiku Mladenu Juračiću na korisnim savjetima. 
U Rijeci, siječanj 2013. 
Autor 
IV SVEUČILIŠTE U RIJECI 
KAZALO POJMOVA 
Abisal Abisalna ravnica Abrazija Adamelit Adhezijska voda Aglomerat Ahat Akrecijska zona Alabaster Albit Algonkij Alkalijski feldspati Aluvijalni sedimenti Amfiboli Amfibolit Andezit Anortit Antiklinala Aplit Aragonit Areniti Arhitektonsko-građevni kamen Arkoza Arteški vodonosnik Astenosfera Atmosfera Atmosferski hazard 
Barisfera Batijal Bazalt Bazične eruptivne stijene Bioerozija Biosfera Biotit Blatni tok Boksit Bora Boranje Brakična voda Breča Bujični vodotok Bunar Crvenica Dacit Debritni tok Dekompozicija Deluvij Dezintegracija Delta Devon Denudacija Dijabaz Dijageneza Dijamant 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU V 
Dijatomit Diorit Diskontinuitet Dolomit Dubokomorski jarak Dunit Efuzivne stijene Egzogenetski procesi Eklogit Eluvij EMS-98 ljestvica Endogenetski procesi Eocen Eolski sedimenti Epicentar Epirogeneza Erozija Eruptivne stijene Estavela Evaporiti Evaporitne stijene Fanerozoik Fanglomerat Feldspati Feldspatoidi Feromagnezijski minerali Filit Fizičko trošenje Fliš Fluvijalna erozija Fluvijalni sedimenti Fluvioglacijalni sedimenti Fluviokrš Folijacija Fosil Freatski vodonosnik 
VI SVEUČILIŠTE U RIJECI 
Gabro Geodinamika Geoelektričko mjerenje Geofizička istraživanja Geoid Geologija Geološko doba Geološki hazard Geološki indeks čvrstoće (GSI) Geološka karta Geološka granica Georadarsko mjerenje Geosfera Geotehnika Gips Glacijalni sedimenti Glacijalno razdoblje Glina Glinjak Glečer Gnajs Gorski udar Granit Granodiorit Granulit Granulometrijski sastav Grauvaka Halit Hazard Hidrogeologija Hidroksidi Hidrološki ciklus Hidrosfera Higroskopna voda Hipoabisalne eruptivne stijene Hipocentar 
Holocen Holokarst Hornblenda Hornfels Horst Ilit Intenzitet potresa Intergranularna poroznost Intruzivne stijene Inženjerska geologija Inženjerskogeološko istraživanje Istraživačko bušenje Istraživačka bušotina Izoseista Izvor Jama Jura Juvenilna voda Kalkarenit Kalkrudit Kalcit Kalcilutit Kambrij Kamen Kamena lavina Kaolinit Kapilarna voda Karbon Karbonati Karbonatne stijene Kataklastična breča Kemijsko trošenje Kenozoik Kisele eruptivne stijene Klasifikacija tla Klastične sedimentne stijene 
Klif Klinasti slom Klizanje Klizište Koherentno tlo Koluvij Konatna voda Konglomerat Kontinentska padina Kontinentski rub Kontinentsko podnožje Kontinentski prag Korund Kraton Kreda Kremen Kriosfera Kristal Kristalasti škriljavci Krš Krška uvala Krška zaravan Krški vodonosnik Krško polje Krško vrelo Kvarc Kvarcit Kvartar Lahar Laminaran tok Lamprofir Lapor Laterit Latit Lava Ledenjak 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU VII 
Ledeno doba Les Likvefakcija Limonit Lineacija Litifikacija Litosfera Longitudinalni seizmički valovi Lutiti Magma Magmatske stijene Magnituda potresa Marinska erozija Marinska terasa MCS ljestvica Metamorfne stijene Meteorska voda Mezosfera Mezozoik Migmatit Mikroklin Mikrozoniranje Milonit Mineral Minerali glina Mineralogija Miocen MM ljestvica Mohorovičićev diskontinuitet Mohsova ljestvica Monconit Monolit Montmorilonit Morena Mramor MSK-64 ljestvica 
VIII SVEUČILIŠTE U RIJECI 
Mulj Muljnjak Muskovit Navlaka Nekoherentno tlo Neogen Neutralne eruptivne stijene Nitrati Norit Normalni rasjed Odron Ogolina Okršavanje Oksidi Oligocen Olivini Ordovicij Orogeneza Ortoklas Padinske naslage Paleocen Paleogen Paleontologija Paleozoik Paraklaza Pegmatit Pelikularna voda Peliti Peridotit Perm Petrologija Pijesak Pirit Piroklastične stijene Piroklastični tok Pirokseni 
Piroksenit Pješčenjak Plagioklasi Pleistocen Pliocen Plutonske stijene Podmorski kanjon Podzemna voda Pokreti masa Ponikva Ponor Poroznost Potres Površinski seizmički valovi Prah Prahovnjak Pretkambrij Prevrtanje Primarna poroznost Primarni valovi Prirodni hazard Propusnost Prostorni seizmički valovi Proterozoik Pružni rasjed Psamiti Psefiti Pukotina Pukotinska poroznost Q sustav Puzanje Radiolarit Ranjivost Rasjed Rasjedanje Ravni slom 
Razgradnja stijena Regolit Reversni rasjed Rezidualno tlo Richterova ljestvica Rijas Riječna erozija Riolit Rizik RMR klasifikacija RQD indeks Ruditi Sanidin Saprolit Sediment Sedimentne stijene Sedra Seizmičko mjerenje Seizmička refleksija Seizmička refrakcija Seizmički valovi Seizmičnost Seizmograf Sekundarna poroznost Sekundarni valovi Serpentinit Sijenit Silicijske sedimentne stijene Silikati Silt Siltit Silur Sinklinala Sipar Sitnoklastične sedimentne stijene Slejt 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU IX 
Sloj Slojevitost Soliflukcija Speleotemi Spikulit Središnji oceanski hrbat Stalagmit Stalaktit Stijena Stijenska masa Struktura Subdukcijska zona Sublitoral Sufozija Sulfati Sulfidi Šejl Škrapa Škriljavci Šljunak Špilja Talna voda Tečenje tla Tehničko-građevni kamen Tekstura Tektonska graba Tektonski pokreti Tektonski rov Tercijar Terra rossa Timor Tinjci Tlo Tonalit Trahit Trahiandezit 
X SVEUČILIŠTE U RIJECI 
Travertin Transverzalni seizmički valovi Trijas Trošenje Tsunami valovi Tuf Turbulentan tok Ultrabazične eruptivne stijene Ultramafitne eruptivne stijene Vadozna voda Vadozna zona Vapnenac Voda Vodna ploha Vodonosnik Vrulja Vulkan Vulkanizam Vulkanoklastične stijene Vulkanske stijene Vulkanski indeks eksplozivnosti (VEI) Wiechert-Gutenbergov diskontinuitet Zemlja Zemljina jezgra Zemljina kora Zemljin omotač Zemljotres Žal 
KAKO sE KORIstI RJEčnIKOM 
U Kazalu pojmova nalaze se svi pojmovi koji su opisani u ovom rječniku. Budući da je rječnik interaktivan, odabirom pojedine riječi putem miša, otvara se poveznica s opisom pojma i engleskim prijevodom, npr. Boranje > Boranje (engl. folding). Ako postoji razlika u nazivu nekog pojma između engleskog standardnog jezika i njegove američke varijante, navedena su oba: npr. Paleocen (engl. Palaeocene, Paleocene). U opisu većine pojmova može se susresti riječ koja je podcrtana i označena kurzivom, što znači da je taj pojam u rječniku posebno objašnjen. Također je moguće, odabirom te riječi putem miša, otvoriti poveznicu s opisom pojma: npr. kalcita > Kalcit. 
U ovom rječniku korištene su standardne jedinice SI sustava. Međutim, kod prikaza trajanja geoloških razdoblja korištena je kratica Ma (engl. million age) za milijun go- dina, a koja je uobičajena u svjetskoj znanstvenoj literaturi: npr. 245 Ma do 65,5 Ma. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU XI 
Abisal (engl. abyssal) – naziv za dno oceanskih bazena (abisalna ravnica), koje se proteže od donjeg kraja kontinentskog ruba. 
Abisalna ravnica (engl. abyssal plane) ili abisal – gotovo ravno dno oceanskih ba- zena. Prosječne je dubine 4 do 5 km. Abisalne ravnice čine najveći dio dubokomorskog područja. U najdubljim područjima dno prekrivaju crvene gline, dok se ostaci karbo- natnih skeleta nalaze na podmorskim uzvišenjima. Naime, ispod granice kalcitne kom- penzacijske dubine, karbonatni skeleti bivaju otopljeni. U zonama akrecije u Zemljinoj kori, iz tih se zaravni izdiže središnji oceanski hrbat. U zonama subdukcije ili podvlače- nja jedne tektonske ploče pod drugu, pružaju se dubokomorski jarci. 
Abrazija (engl. abrasion) – proces koji obuhvaća mehaničko trošenje, mrvljenje i struganje površine stijena udaranjem i trenjem čestica transportiranih gravitacijom, vje- trom, ledom, tekućom vodom i valovima. Abrazija je jedan od egzogenetskih procesa u ciklusu marinske erozije. 
Adamelit (engl. adamellite) – intruzivna eruptivna stijena kiselog sastava 
Adhezijska voda (engl. adhesive water) – nalazi se u obliku molekula vode po zi- dovima pora. Molekule vode vezane su čvrstim elektrostatskim silama za čestice i ne podliježu gravitaciji. 
Aglomerat (engl. agglomerate) – piroklastična stijena bez veziva, nastala spajanjem uglastih odlomaka. 
Ahat (engl. agate) – varijetet kalcedona, odnosno kriptokristalastog kvarca, prepo- znatljiv po koncentričnim slojevima različite boje. 
Akrecijska zona (engl. accretion zone) – mjesto razmicanja i širenja Zemljine kore zbog prodora magme, dok se sam proces zove akrecija. Na morskom dnu mjestimice se izlijeva lava tvoreći prirast oceanske kore u obliku ispupčenja oblikovanih u eruptivnim stijenama (središnji oceanski hrbat). 
Alabaster (engl. alabaster) – sitnozrnasti gips koji se upotrebljava u kiparstvu. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 1 
Albit (engl. albite) – silikatni mineral Na(AlSi3O8) iz skupine plagioklasa. 
Algonkij (engl. Algonkian) – drugi naziv za proterozoik. 
Alkalijski feldspati (engl. alkali felspars) – kalijski i natrijski alumosilikati čiji su najvažniji minerali: mikroklin, ortoklas i sanidin. 
Aluvijalni sedimenti (engl. alluvial sediments) ili riječni sedimenti – nastali su na- kupljanjem sedimenata donesenih riječnim tokom. To su pretežito nevezane do poluve- zane naslage vrlo različite granulacije. U višim dijelovima toka zaostaje samo krupnozr- nasti materijal. U aluvijalnim ravnicama talože se najsitnije čestice, razvrstavajući se po veličini i masi. Kod naglih riječnih poplava i na kraju bujičnih vodotoka materijal je često nesortiran. Na ušću rijeka u more nastaju sedimenti prijelaznog okoliša: sedimenti estuarija i delte. Aluvijalne naslage u većoj su mjeri raširene u panonskom dijelu Repu- blike Hrvatske. Značajan su izvor građevinskih materijala: šljunka, pijeska i opekarske gline. 
2 SVEUČILIŠTE U RIJECI 
■ Aluvijalni sedimenti, rijeka Inn, Austrija (Foto: Č. Benac) 
Amfiboli (engl. amphiboles) – skupina tamnih feromagnezijskih minerala koji pri- padaju inosilikatima. Uz feldspate i piroksene najrasprostranjeniji su petrogeni minera- li. Sastojci su diorita i andezita (eruptivne stijene), te amfibolita (metamorfne stijene). S obzirom na način kristalizacije razlikuju se rombski (tremolit i aktinolit) i monoklinski amfiboli (hornbledna ili crna rogovača). Vlaknasti varijeteti tremolita i aktinolita po- znati su kao amfibolski azbest. 
Amfibolit (engl. amphibolite) – tamnozelena do crna metamorfna stijena koja sadrži više od 50 % amfibola i više od 20 % neutralnih do bazičnih plagioklasa. Pripada sku- pini kristalastih škriljavaca, koji su nastali regionalnom i plutonskom metamorfozom. Otporan je na habanje pa se koristi kao tehničko-građevni kamen. 
Andezit (engl. andesite) – efuzivna eruptivna stijena neutralnog sastava. Efuzivni je ekvivalnet diorita, a sadrži neutralne plagioklase i feromagnezijske minerale poput hornblende, biotita ili piroksena. Koristi se kao tehničko-građevni kamen, naročito kao agregat za asfalte. 
Anortit (engl. anortite) – silikatni mineral Ca(Al2Si2O8) iz skupine plagioklasa. 
Antiklinala (engl. anticline) – izbočeni (konveksni) dio bore. Tjeme antiklinale je izbočeni, a jezgra središnji dio, u kome se nalaze najstarije stijene. 
■ Antiklinala, Kornati (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 3 
Aplit (engl. aplite) – hipoabisalna eruptivna stijena, sastavljena od kvarca i alkalij- skih feldspata. Uglavnom je svijetle boje, a nalazi se uz intruzive granita i granodiorita. 
Aragonit (engl. aragonite) – mineral CaCO3 iz skupine karbonata. Kristalizira u rombskom kristalnom sustavu. Zbog male stabilnosti modificira se u kalcit. 
Areniti (engl. arenaceous rocks) – naziv za klastične sedimentne stijene koje domi- nantno sadrže zrnca veličine pijeska (pješčenjak). Ponekad se arenitima nazivaju pje- ščenjaci s manje od 15 % volumena matriksa. 
Arhaik (engl. Archean) ili arheozoik - stariji eon pretkambrija, koji je trajao od 3.600 Ma do 2.500 Ma prije sadašnjosti. 
Arhitektonsko-građevni kamen (engl. dimension stone) – naziv za vrstu kamena izvađenog iz stijenske mase, koji je industrijski rezan u obliku ploča različitih dimen- zija, a koristi se za vanjsko i unutrašnje podno i zidno oblaganje. Trgovački i obrtnički nazivi za najvažnije vrste arhitektonsko-građevnog kamena su granit i mramor. U tom smislu, u granite se ubrajaju sve eruptivne i metamorfne stijene silikatnog sastava koje su izrazito tvrde i pogodne za obradu. Zajedničko im je svojstvo trajnost i nepromjenji- vost izgleda, jer sadrže stabilne prirodne pigmente. U mramore se ubrajaju sve tvrde do srednje tvrde i metamorfne i sedimentne stijene karbonatnog sastava koje su pogodne za obradu. Zajedničko im je svojstvo nepostojanost uslijed djelovanja atmosferilija, stoga uglačane površine gube sjaj. 
■ Kamenolom arhitektonsko-građevnog kamena, Siget donji kod Splita (Foto: R. Buljan) 
4 SVEUČILIŠTE U RIJECI 
Arkoza (engl. arkose) – vrsta pješčenjaka sa značajnim udjelom feldspata. 
Arteški vodonosnik (engl. artesian aquifer) – potpuno saturirani vodonosnik koji je omeđen nepropusnim stijenama u krovini i podini. Prihranjivanje vodonosnika odvija se na udaljenim mjestima u odnosu na područje korištenja. Arteška je podzemna voda je pod tlakom pa se bušenjem razina vode diže iznad nepropusne krovine tako da ostaje ispod površine terena (subarteška voda) ili se izlijeva na površinu (arteška voda). Vode u arteškom vodonosniku mogu imati povišenu mineralizaciju. 
Astenosfera (engl. astenosphere) – srednji dio Zemljinog omotača, u kojem se zbi- vaju konvekcijska strujanja magme. 
Atmosfera (engl. atmosphere) – zračni omotač oko Zemlje. U suvremenoj atmosferi zrak ima 78 % N2, i 21 % O2, dok je koncentracija CO2 promjenjiva. Sastav atmosfere jednolik je zbog visokog stupnja miješanja. U donjem dijelu atmosfere, troposferi do 40 km visine nalazi 90 % volumena plinova. Prema visini, zrak je sve više razrijeđen. 
Atmosferski hazard (engl. atmospheric hazard) – skupina prirodnih opasnosti (pri- rodni hazard) prouzročenih procesima u atmosferi, posebice u njenom donjem dijelu - troposferi. To uključuje pojavu tropskih ciklona, tornada, oluje, udare gromova, te suše i šumske požare. 
Barisfera (engl. barysphere) – naziv za Zemljinu jezgru. 
Batijal (engl. bathyal) – naziv za područje morskog dna koje obuhvaća kontinentsku padinu i kontinentsko podnožje, a prostire se između sublitorala (kontinentski prag) i abisala. 
Bazalt (engl. basalt) – efuzivna eruptivna stijena bazičnog sastava. Sadrži bazične plagioklase, a od piroksena najčešće augit ili diopsid. Ima tamnosivu do crnu boju. Bazalti su najrasprostranjenije efuzivne eruptivne stijene i širokoj su uporabi kao teh- ničko-građevni kamen. 
Bazične eruptivne stijene (engl. basic igneous rocks) – naziv za eruptivne stijene koje sadrže 45 do 52 % SiO2 komponente. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 5 
Bioerozija (engl. bioerosion) – proces mehaničkog i kemijskog razaranja obale u procesu marinske erozije. Bioerozija se zbog djelovanja skupine organizama (bioceno- za) koji tvore obraštaj oko zone morskih mijena (plime i oseke). S vremenom nastaje udubljen oblik - plimska potkapina. Bioerozija je najizraženija na obalama oblikovanim u karbonatnim stijenama s visokim udjelom kalcita. 
Biosfera (engl. biosphere) – naziv za područje Zemlje u kojem se odvija život. Obu- hvaća donji dio atmosfere, gotovo cjelokupnu hidrosferu i površinski dio geosfere. 
Biotit (engl. bitotite) – silikatni mineral K(MgFe)3(OH)2AlSi3O10 iz skupine tinjaca. Kristalizira u monoklinskom sustavu. Neotporan na kemijsko trošenje i stoga je štetan u tehničko-građevnom kamenu. Sitnolistićavi muskovit zove se sericit. 
Blatni tok (engl. mud flow) – poseban oblik pokreta masa odnosno tečenja tla niz padine pretežito sitnozrnastog tla zasićenog vodom. Brzina bujica blata može biti velika i prouzročiti velike štete i ljudske žrtve. Poseban je oblik blatnog toka lahar. 
6 SVEUČILIŠTE U RIJECI 
■ Plimska potkapina nastala bioerozijom, otok Plavnik (Foto: Č. Benac) 
Boksit (engl. bauxite) – stijena koja pretežito sadrži minerale iz skupine aluminij- skih hidroksida i hidroksida željeza. Također redovito sadrži i promjenjive količine mi- nerala glina i kvarca. Boksit se koristi kao ruda za dobivanje aluminija. 
Bora (engl. fold) – geološka strukturna forma nastala boranjem, odnosno savija- njem primarno planarnih strukturnih elemenata (slojeva, pločastih eruptivnih tijela i sl.) uslijed kompresijskih sila izazvanih tektonskim pokretima u litosferi. Potpuna bora sastoji se od izbočenog (konveksnog) dijela - antiklinala, i udubljenog (konkavnog) dijela - sinklinala. Kod pravilnih bora krila su simetrična pa se mogu podijeliti na dva krila uzdužnom osnom plohom. S obzirom na položaj osne plohe razlikuju se uspravne, kose, prebačene, polegle i utonule bore. Izoklinalne bore imaju krila paralelna s osnom plohom, a lepezaste krila savijena u obliku lepeze. Koljeničasti oblik bore naziva se fleksura. Sustavi bora mogu sačinjavati antiklinorij (pretežito konveksni) ili sinklinorij (pretežito konkavni oblik). 
■ Blatni tok, Turinovo selo,Vinodolska dolina (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 7 
Boranje (engl. folding) – način deformiranja stijena u litosferi prouzročenih tekton- skim pokretima. Najčešći oblik boranja nastaje uslijed tektonskog suženja prostora pri čemu boranje može prijeći u rasjedanje. Boranje može biti također prouzročeno gravi- tacijskim spuštanjem, kompakcijom sedimenata i zbog dijapirskih prodora magme ili evaporita prema površini. Prilikom boranja ne dolazi do prekida kontinuiteta stijenske mase.Brakična voda (engl. brachish water) ili boćata voda - naziv za zaslanjenu vodu koja ima ukupnu količinu otopljenih tvari između slatke odnosno pitke vode i slane morske vode. Brakična voda sadrži više od 1.500 mg l-1 otopljenih tvari. Brakična voda često istječe iz priobalnih i podmorskih izvora (vrulja). 
Breča (engl. breccia) ili kršnik – naziv za više ili manje čvrsto vezanu klastičnu sedimentnu stijenu. Sastoji se od uglastog do poluuglastog stijenskog kršja većeg od 2 (3) mm i cementa ili matriksa. Veličina fragmenata najčešće jako varira. Uglatost je posljedica kratkog transporta. Prijelazni tip između breče i konglomerata naziva se bre- 
8 SVEUČILIŠTE U RIJECI 
■ Koljeničasta bora,Visoko, Bosna i Hercegovina (Foto: Č. Benac) 
čo-konglomerat. Prema načinu postanka razlikujemo vulkanske, tektonske i sedimentne breče. Piroklastične ili vulkanske breče sastoje se od odlomaka koji potječu od erupcija vulkana. Kataklastične ili tektonske breče nastaju u procesu lomljenja ili drobljenja stijena, pri čemu su tektonski pokreti bili najvažniji činitelj. Sedimentne ili intraforma- cijske breče nastaju tijekom sedimentacije. Poznate su mramorne, vapnenačke i dolo- mitične breče, koje se koriste kao arhitektonsko-građevni kamen. Njihova dekorativna i tehnička svojstva ovise o sastavu čestica i odlikama veziva. 
Bujični vodotok (engl. torrent flow) – kratkotrajni i nagli tok vode s relativno male slivne površine. To je dvofazni tok sastavljen od tekuće faze i krute faze, koja može činiti do 60 % ukupnog volumena. Stoga bujice mogu nositi i veće blokove pa imaju veliku moć erozije i veliku rušilačku moć. Bujični sedimenti sadrže pretežito zrna veli- čine krupnog šljunka te valutice, a ponekad i blokove. 
■ Breča, oligocen-miocen, otok Krk (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 9 
Bunar (engl. well) ili zdenac - iskopan ili izbušen otvor u tlu ili stijenskoj masi koji služi za crpljenje podzemne vode. 
Crvenica (engl. terra rossa) - naziv za crvena rezidualna tla, posebice raširena na području krša oko Sredozemnog mora. Smatra se da je crvenica tip reliktnog tla na- stalog u toplijim klimatskim uvjetima od današnjih. U geološkom smislu crvenica je naziv za crvenkasta, smeđecrvena i žućkastocrvena tla koja sadrže čestice gline i praha i pokrivaju karbonatne stijene. Deblje naslage crvenice najčešće se nalaze u ponikvama i krškim uvalama. Karakteristična crvenkasta obojenost potječe od amorfnih željeznih hidroksida. O postanku crvenice postoje tri tumačenja: 1) nastala je u procesu okršava- nja od netopivog ostatka karbonatnih stijena; 2) nastala je od materijala donesenih na karbonatne stijene; 3) poligenetske je prirode. 
10 SVEUČILIŠTE U RIJECI 
■ Korito periodično aktivnog bujičnog toka, jugoistočna obala otoka Krka (Foto: Ž. Gržančić) 
Dacit (engl. dacite) – eruptivna stijena kiselog sastava, odnosno efuzivni ekvivalent granodiorita. 
Debritni tok (engl. debris flow) – relativno brzi tok niz padine krupnozrnstog tla (mješavina odlomaka do blokova sa sitnozrnastim tlom) zasićenog vodom. Česta je pojava u planinskim predjelima. 
■ Crvenica, sjeverni dio otoka Cresa (Foto: Č. Benac) 
■ Debritni tok, Kaprun, Austrija (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 11 
Dekompozicija (engl. decomposition) – naziv za kemijsko trošenje stijena. 
Deluvij (engl. deluvium) – naziv za padinske naslage. 
Delta (engl. delta) – prostrano područje na ušćima rijeka u more ili u veća jezera, gdje se zbog smanjene brzine i energije riječnih tokova taloži pretežni dio sedimena- ta koje su tokovi donosili. Delta najčešće nastaje zatrpavanjem estuarija. Taloženjem se stvara sedimentno tijelo lepezastog oblika u tlocrtu slično grčkom slovu “delta” od čega potječe naziv. Pri taloženju dolazi do granulometrijskog razdvajanja sedemenata: krupnozrnasti se talože blizu riječnog ušća, a sitnozrnasti dalje u bazenu. Na taloženje mogu utjecati valovi i morske struje pa nastaju vrlo različiti i kompleksni sedimenti. 
Denudacija (engl. denudation) - egzogenetski proces, odnosno povezano djelovanje insolacije, atmosferskih voda, površinskih tokova, leda, organizama i gravitacije. Denu- dacija je također zbirni naziv za sve destrukcijske procese koji sudjeluju u snižavanju reljefa (erozija, derazija, abrazija, pokreti masa i sl.). Denudacija je posljedica skupnog djelovanja egzogenetskih sila, a njen je rezultat ogoljavanje, zaravnjivanje i globalno snižavanje kopnenih masa na Zemlji. 
Devon (engl. Devonian) – period paleozoika koji je trajao oko 50 milijuna godina (410 Ma do 360 Ma). Iz devonskog razdoblja potječu prvi tragovi života na kopnu. 
Dezintegracija (engl. disintegration) – naziv za fizičko trošenje stijena. 
Dijabaz (engl. diabase) - hipoabisalna eruptivna stijena bazičnog sastava. Tipičnu dijabaznu strukturu čine isprepleteni štapići plagioklasa čije međuprostore ispunjava augit (pirokseni). Ovakav sastav i struktura uzrok su njegovoj kemijskoj otpornosti i žilavosti pa se dijabaz često koristi kao tehničko-građevni kamen, u cestogradnji, kao agregat za beton i sirovina za termoizolacijske materijale. 
Dijageneza (engl. diagenesis) - obuhvaća sve mehaničke i kemijske promjene koje se događaju u sedimetima od njihova taloženja pa do početka metamorfnih procesa. Najvažniji su dijagenetski procesi procesi litifikacije, kojima od rahlih, nevezanih, vo- dom saturiranih taloga, nastaju čvrste sedimentne stijene. U osnovi, razlikuje se meha- nička i kemijska dijageneza. Mehanička dijageneza obuhvaća procese kompakacije ti- jekom kojih se smanjuju poroznost i volumen taloga te istiskuje voda iz pora zbog tlaka 
12 SVEUČILIŠTE U RIJECI 
krovinskih naslaga, koji raste s povećanjem dubine zalijeganja. Kemijska dijageneza obuhvaća složene procese otapanja pojedinih mineralnih sastojaka, reakcije između mi- nerala i preostale vode, izlučivanje minerala iz porne vode, transformacije nestabilnih u stabilne mineralne faze zbog povišenja temperature i tlaka. Tijekom kemijske dijagene- ze nastaje cijeli niz novih (autigenih) minerala. Među najvažnije kemijske dijagenetske procese ubrajaju se: tlačno otapanje mineralnih zrna, otapanje lako topivih mineralnih komponenti, cementacija, autigeneza, rekristalizacija i metasomatoza. 
Dijamant (engl. diamond) - mineral C - jedna od modifikacija elementarnog uglji- ka, nastao u uvjetima enormnog hidrostatskog tlaka i visoke temperature u ultraba- zičnim eruptivnim brečama. Kristalizira u kubičnom sustavu. To je najtvrđi prirodni mineral (10 po Mohsovoj skali). Budući da je kemijski otporan, nalazi se i u aluvijalnim sedimentima. U tehnici rabi se kao prirodni abraziv za rezne, bušaće i brusne alatke. Sintetički je dijamant po svojstvima sličan prirodnom. 
Dijatomit (engl. diatomite) – sedimentna stijena biokemijskog podrijetla koja uglav- nom sadrži skelete amorfnog kvarca (opala) podrijetlom od dijatomejskih algi. 
Diorit (engl. diorite) – intruzivna eruptivna stijena neutralnog sastava. Sadrži pla- gioklase, vrlo malo kvarca i feromagnezijske minerale. Zbog toga diorit ima tamnosivu boju. Koristi se kao arhitektonsko-građevni i tehničko-građevni kamen. 
Diskontinuitet (engl. discontinuity) – opći naziv za bilo koji mehanički prekid u stijenskoj masi koji ima nisku vlačnu čvrstoću ili je uopće nema. Termin diskontinuitet koristi se za većinu tipova pukotina, oslabljenih slojnih ploha, ploha škriljavosti, zona smicanja i rasjeda. Diskontinuiteti mogu presijecati stijensku masu u cijelosti, formi- rajući blokove (monolite) ili pak samo djelomice, formirajući «materijalne mostove». Tekstura i građa, uključujući i sve diskontinuitete, tvore sklop stijenske mase. Prema preporukama ISRM-a, za kvantitativni opis diskontinuiteta u stijenskoj masi definiraju se značajke diskontinuiteta (broj setova, orijentacija, razmak, postojanost, hrapavost, čvrstoća zidova, širina), ali i značajke ispune diskontinuiteta (zijev, sastav i debljina ispune, procjeđivanje podzemne vode) i veličina blokova. 
Dolomit (engl. dolomite) – naziv za mineral i ujedno za sedimentnu karbonatnu sti- jenu. Mineral dolomit CaMg(CO3)2 kristalizira u trigonskom sustavu. Sličan je kalcitu, 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 13 
ali manje topiv. Izražene je kalavosti i tvrdoće 3,5 do 4 prema Mohsovoj ljestvici. Kri- stali su bijele do sivkaste boje. Dolomit je važan mineral u sastavu karbonatnih stijena. Stijena dolomit mineralni je agregat minerala dolomita, a često sadrži i kalcit. Dolomit kao izvorni kemogeni sediment vrlo je rijedak i naziva se ranogenetski dolomit. Prete- žito nastaje procesom dolomitizacije, odnosno metasomatozom vapnenaca (kasnodija- genetski dolomit). Ioni magnezija iz morske ili podzemne vode zamjenjuju kalcij u kri- stalnoj rešetki kalcita. Zamjena može biti potpuna ili djelomična, zato postoje prijelazni oblici od vapnenca, dolomitičnog vapnenca, kalcitičnog dolomita do dolomita. Ovi su varijeteti dolomita raširene stijene u Republici Hrvatskoj i važan su izvor tehničko-gra- đevnog kamena, a rjeđe se koriste kao arhitektonsko-građevni kamen. 
Dubokomorski jarak (engl. ocean trench) ili hadal – do sto kilometara široka i više stotina do nekoliko tisuća kilometara duga podmorska dolina najčešće strmih bokova. To je morfološki odraz zone subdukcije tektonskih ploča Zemljine kore. Oceanski jarci najdublji su dijelovi oceanskih bazena. Najveće izmjerene dubine su u zapadnom dijelu Tihog oceana: 11.034 m u Marijanskom jarku i 10.055 m u Filipinskom jarku. 
Dunit (engl. dunite) – intruzivna eruptivna stijena ultrabazičnog sastava. 
Efuzivne stijene (engl. extrusive rocks) ili izljevne (vulkanske) eruptivne stijene, nastale naglim hlađenjem lave na površini Zemlje. 
Egzogenetski procesi (engl. exogenetic processes) ili egzogeodinamički procesi - skupni naziv za sve procese na površini Zemlje ili neposredno ispod površine, koji su prouzročeni vanjskim silama (gravitacija, insolacija, vjetar, snijeg, led, tekuća voda, jezera i more), a čije su posljedice razaranje stijena i promjena reljefa. Djelovanje unu- tarnjih sila izaziva tektonske pokrete u Zemljinoj kori, što uvjetuje promjenu prostornih odnosa stijenskih masa i reljefa. Vanjske sile nastoje zaravnati tako poremećeni reljef. Zato su eroziji posebno izloženi izdignuti dijelovi terena. Egzogenetske sile uzroku- ju fizičko i kemijsko trošenje stijena, prenose razoreni i otopljeni materijal te ga aku- muliraju u nižim i zaravnjenim dijelovima. Egzogenetski procesi ovise o klimatskim prilikama: u nivalnom području naglašen je utjecaj snijega i leda, u humidnom vode i organizama, a u aridnom insolacije i vjetra. Suvremenim egzogenetskim procesima i njihovim posljedicama bavi se inženjerska geologija. 
14 SVEUČILIŠTE U RIJECI 
Eklogit (engl. eclogite) – metamorfna stijena škriljave teksture nastala u procesu regionalne i plutonske metamorfoze od pješčenjaka, kiselih i bazičnih eruptivnih stijena pri ekstremno visokom tlaku i temperaturi. 
Eluvij (engl. eluvium) ili rezidualno tlo – nastalo je fizičkim, kemijskim i biološkim trošenjem stijena u podlozi, bez ili uz neznatni transport sedimenata. Prilikom procesa trošenja bitno se smanjuju fizičko-mehaničke odlike matičnih stijena, odnosno na njima nastaje zona trošenja koja ima značajke tla. 
EMS-98 ljestvica (engl. EMS-98 scale, European Macroseismic Scale) ili Europska makroseizmička ljestvica – koristi se za određivanje intenziteta seizmičnosti. 
Endogenetski procesi (engl. endogenetic processes) ili endogeodinamički procesi – skupni naziv za sve procese u unutrašnjosti Zemlje, prouzročene su unutrašnjim silama uz visok tlak i temperaturu. Posljedica endogenetskih pokreta je magmatska aktivnost (plutonizam i vulkanizam), kao i pokreti Zemljine kore (epirogeneza i orogeneza). Dje- lovanje unutrašnjih sila uzrokuje promjenu prostornih odnosa stijenskih masa, potrese i mijenjanje reljefa, a to izaziva pojačano djelovanje egzogenetskih sila. Vulkani i potresi najčešće nastaju na dodirima velikih tektonskih ploča koje sačinjavaju Zemljinu koru. 
Eocen (engl. Eocene) – srednja epoha paleogena koja je trajala gotovo 22 milijuna godina (55,8 Ma do 33,9 Ma). Dijeli se na četiri doba. 
Eolski sedimenti (engl. eolian sediments) – tip sedimenata nastalih nakupljanjem čestica donesenih vjetrom. Eolska erozija ili erozija vjetrom izražena je u pustinjskim predjelima gdje je vegetacija vrlo oskudna. Poluvezana sedimentna stijena eolskog po- drijetla jest les. 
Epicentar (engl. epicentre) – vertikalna projekcija hipocentra ili žarišta potresa na površini Zemlje. 
Epirogeneza (engl. epirogenesis) – naziv za dugotrajne vertikalne pokrete kratona u Zemljinoj kori bez izraženih strukturnih promjena. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 15 
Erozija (engl. erosion) – egzodinamički proces koji obuhvaća odvajanje, pokretanje i transport čestica različitim agensima. Trošenje stijena značajno olakšava eroziju i vrlo joj često prethodi. Proces erozije završava taloženjem. Regionalna ili pluvijalna erozija zahvaća čitavo kopno. Erozija se prema agensima dijeli na: glacijalnu ili eroziju ledom i snijegom, eolsku ili eroziju vjetrom, riječnu eroziju te marinsku eroziju. 
Eruptivne stijene (engl. igneous rocks) ili magmatske stijene su primarne stijene nastale kristalizacijom ili očvršćivanjem silikatne magme u litosferi, ili lave na površini Zemlje i morskom dnu. Eruptivne stijene redovito su silikatnog sastava. Prema mjestu postanka dijele se na intruzivne stijene koje nastaju kristalizacijom magme u dubini i efuzivne stijene koje nastaju ohlađivanjem na površini. Žilne ili hipoabisalne stijene prijelazni su oblik. Prema količini SiO2 komponente u svom s-astavu, eruptivne stijene dijele se na kisele (>63% SiO2), neutralne (52-63% SiO2), bazične (45-52% SiO2) i ultrabazične (<45% SiO2). Kisele eruptivne stijene uz alkalijske feldspate sadrže kise- le plagioklase i kvarc. Neutralne eruptivne stijene sadrže neutralne plagioklase, ali ne i kvarc. Bazične eruptivne stijene sadrže bazične plagioklase te piroksene, amfibole i 
16 SVEUČILIŠTE U RIJECI 
■ Erozija u flišu, sjeveroistočna obala otoka Krka (Foto: Č. Benac) 
olivin, dok ultrabazične eruptivne stijene sadrže feromagnezijske minerale bez plagio- klasa. Ultramafitne stijene sadrže samo piroksene. Iz iste bazične magme može nastati gabro (intruzivna), dijabaz (hipoabisalna) i bazalt (efuzivna stijena). Žilne ili hipoa- bisalne stijene vezane su uglavnom uz intruzije drugih eruptivnih stijena. Eruptivne stijene imaju kristalastu strukturu. Kristali su međusobno ukliješteni gotovo bez pornog prostora. Stupanj kristaliniteta, odnosno kombinacija veličine kristala, ukazuje na brzi- nu hlađenja magme. Lučenje je važno svojstvo eruptivnih stijena i ima presudan značaj prilikom iskopa i obrade. Prilikom hlađenja, eruptivne stijene stežu se pa nastaju puko- tine i blokovi različitih, često pravilnih oblika. Lučenje može biti pločasto, prizmatično, kubično, kuglasto i nepravilno. Eruptivne stijene su u širokoj primjeni kao arhitekton- sko-građevni i tehničko-građevni kamen. 
Estavela (engl. estavel) – krški vodni objekt koji ima oblik ponora. U njima se pri visokom vodostaju podzemne vode pojavljuje periodično istjecanje vode iz krškog vo- donosnika. Estavele su česte uz povremeno plavljena krška polja. 
Estuarij (engl. estuary) – potopljeno riječno ušće gdje se zbog smanjene energije i brzine riječnog toka taloži pretežiti dio donesenih sedimenata. Kod taloženja dolazi do granulometrijskog razdvajanja sedimenata: krupnozrnasti sedimenti talože se blizu riječnog ušća, a sitnozrnasti dalje u bazenu. Na taloženje mogu utjecati morske mijene i valovi pa nastaju vrlo različite sedimentne tvorevine. Prema dinamici vode razlikuju se estuariji pod dominantnim utjecajem plime ili oni pod utjecajem riječnoga toka. Potpu- nim zatrpavanjem estuarija nastaju se uvjeti za stvaranje delte. Poseban oblik estuarija je rijas, nastao potapanjem riječnih ušća strmih obala. Primjer krških estuarija u Hrvat- skoj su ušća rijeka Raše i Zrmanje. 
Evaporiti (engl. evaporites, evaporates) – skupina minerala nastala izlučivanjem iz visoko koncentriranih otopina (salina) zbog isparavanja vode. Najvažniji minerali su gips, anhidrit, halit i druge soli. 
Evaporitne stijene (engl. evaporite rocks) – neklastični odnosno kemijski tip sedi- mentnih stijena nastalih kemijskim izlučivanjima evaporita iz prirodno visoko koncen- triranih otopina-salina zbog isparavanja ili evaporizacije vode. Nastaju u aridnoj klimi, u rubnim dijelovima slanih jezera, u priobalnim salinama (sabkhama) ili u zatvorenim lagunama budući da je isparavanje višestruko brže od dotoka vode. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 17 
Fanerozoik (engl. Phanerozoic) – najmlađi eon u geološkoj povijesti Zemlje, počeo završetkom proterozoika prije 545 Ma. Dijeli se na tri ere: paleozoik, mezozoik i keno- zoik.Fanglomerat (engl. fanglomerate) – kratko prenošeni i nesortirani sediment lepeza- stog oblika, čest u podnožju gorskih masiva. U površinskom dijelu toga nanosa česti su aktivni sipari. 
Feldspati (engl. feldspars) ili glinenci – alumosilikati kalija, natrija i kalcija koji pripadaju strukturnom tipu tektosilikata. Kalijski i natrijski alumosilikati nazivaju se alkalni feldspati, a natrijsko-kalcijski su plagioklasi. Feldspati su najvažnija skupina petrogenih minerala jer izgrađuju oko 60% eruptivnih, 30% metamorfnih i 10% sedi- mentnih stijena. 
Feldspatoidi (engl. feldspathoides) ili zamjenci feldspata – minerali iz skupine tektosilikata, sastojaka bazičnih eruptivnih stijena. Iz magme kristaliziraju kada nema dovoljno SiO2 komponente za kristalizaciju feldspata pa ih zamjenjuju. U ovu skupinu minerala spadaju leucit K(Al2Si2O6) i nefelin Na(AlSiO4). U eruptivnim stijenama ti minerali ne mogu kristalizirati zajedno s kvarcom. 
Feromagnezijski minerali (engl. ferromagnesian minerals) je skupina minerala iz grupe silikata sa sadržajem Fe i Mg-iona kao što su olivin, pirokseni, amfibol i biotit. Prevladavajući udio tih minerala u eruptivnim stijenama daje im tamnu zelenosivu do crnu boju. Za razliku od njih, eruptivne stijene u kojima prevladavaju feldspati i plagi- oklasi, imaju svijetle nijanse boja. 
Filit (engl. phyllite) – sitnozrnasta metamorfna stijena niskog stupnja regionalne metamorfoze, nastala iz sitnoklastičnih sedimentnih stijena, kao i tufova (piroklastične stijene). Filit sadrži velike količine listića tinjaca, ali ne i minerale gline, za razliku od slejta. Filiti imaju naglašenu škriljavu teksturu. Mogu se lako cijepati u tanke ploče pa se rabe kao tehničko-građevni kamen. 
Fizičko trošenje (engl. physical weathering) ili dezintegracija – način razgradnje ili trošenja stijena, kada se ona mehanički raspada, a kod toga se ne događa promjena minerala. Na taj se način povećava reakcijska površina stijene i pospješuje brzina i 
18 SVEUČILIŠTE U RIJECI 
intenzitet kemijskog trošenja. Glavni čimbenici fizičke razgradnje su: insolacija, hidra- tacija-dehidratacija i smrzavanje-otapanje. 
Fleksura (engl. flexure) –asimetrična ili koljeničasta bora. 
Fliš (engl. flysch) – opisni termin za kompleks klastičnih sedimentnih stijena na- stalih mutnim tokovima odnosno podmorskim klizanjima sedimenata. Ti sedimenti su prethodno nastali kao posljedica brze erozije okolnog uzdignutog gorja, a transportirani su vodenim tokovima do kontinentskog praga. Mogu biti pokrenuti velikom energijom novih tokova s kopna ili pak potresom u obliku mutnih struja i istaloženi u kontinent- skom podnožju. Za fliški kompleks karakteristična je sukcesivna izmjena sitnozrnastih sedimentnih stijena kao što su šejl, siltit, lapor i pješčenjak. Fliš može sadržavati breče, konglomerate i vapnence. Naziv ”flišolike naslage“ rabi se za sličan kompleks sedimen- tnih stijena. Fliške stijene iz paleogenske epohe rasprostranjene su u jadranskom pojasu Hrvatske. Na tim terenima izraženi su trošenje stijena i erozija, kao i pojave pokreta masa na padinama. 
■ Fizičko trošenje granita, središnji Pirineji (Foto: M. Nekić) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 19 
Fluvijalna erozija (engl. fluvial erosion) – naziv za riječnu eroziju. 
Fluvioglacijalni sedimenti (engl. fluvioglacial sediments) – nastali su erozijom i transportom vodenim tokovima glacijalnih sedimenata. 
Fluvijalni sedimenti (engl. fluvial sediments) – drugi naziv za aluvijalne sedimente. 
20 SVEUČILIŠTE U RIJECI 
■ Fliš: siltiti s proslojcima pješčenjaka, Krbavčići, sjeverna Istra (Foto: Č. Benac) 
■ Fluvioglacijalni sedimenti, Julijske alpe, Slovenija (Foto: Č. Benac) 
Fluviokrš (engl. fluviokarst) – tip krša razvijen većinom u prvoj fazi okršavanja u područjima s intenzivnim oborinama kada dotok u krški sustav premašuje njegov kapa- citet odvodnje. 
Folijacija (engl. foliation) – obilježje teksture nekih tipova stijena koje uključuje ravnomjeran, pravilan i paralelan raspored planarnih strukturnih elemenata minerala koji gotovo u potpunosti prožimaju volumen stijene. Primarni je tip folijacije u sedimen- tnim stijenama je slojevitost. Najčešći sekundarni tipovi folijacija su klivaž te škrilja- vost, karakteristična za većinu metamorfnih stijena, a posebice za kristalaste škriljavce. 
Fosil (engl. fossil) ili okamina – ostatak ili trag organizama, najčešće mineralizi- rani ili okamenjeni ostatak organizma (kosturi, ljušture, kućice) koji se može naći u sedimentnim stijenama. Mnogo su rjeđi ostaci organskih tvari uginulih organizama. Analizom fosilnih ostataka moguće je odrediti svojstva okoliša u kojima su sedimenti nastali. Na temelju načela superpozicije može se pomoću fosila precizno odrediti re- lativna starost naslaga i provesti rekonstrukcija geološke povijesti nekog područja. Za stratigrafsku geologiju važni su provodni fosili, odnosno ona vrsta organizama koja je bila vrlo raširena u relativno kratkom geološkom razdoblju. Fosilima i razvojem života na Zemlji bavi se paleontologija. 
■ Fosili foraminifera u vapnencima paleogena, Bakarski zaljev (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 21 
Freatski vodonosnik (engl. phreatic aquifer) – otvoreni ili slobodni tip vodonosnika koji sadrži slobodnu podzemnu vodu ili vadoznu vodu, čije je vodno lice u ravnoteži s atmosferskim tlakom. Otvoreni ili slobodni vodonosnik samo je djelomično ispunjen vodom. Napajanje se vrši uglavnom infiltracijom vode s površine. 
Gabro (engl. gabbro) – intruzivna eruptivna stijena bazičnog sastava. Sadrži od 40 do 70% bazičnih plagioklasa i feromagnezijske minerale. Tamnosive je do crne boje. Upotrebljava se kao arhitektonsko-građevni kamen. Efuzivni ekvivalent gabra je bazalt. 
Geodinamika (engl. geodynamics) – znanstvena disciplina koja proučava procese u unutrašnjosti i na površini Zemlje kao čimbenike trajnih evolucijskih promjena od postanka Zemlje kao samostalnog svemirskog tijela. To je grana opće geologije. Na Zemlji povezano djeluju različite vanjske i unutrašnje sile, a posljedica su promjene sta- nja u litosferi i u reljefu. Svako djelovanje unutrašnjih sila uzrokuje promjenu stanja u nutrini i na površini Zemlje, što izaziva lančane reakcije vanjskih sila. Geodinamika se dijeli na unutrašnju dinamiku Zemlje ili endodinamiku (endogenetski procesi) i vanjsku dinamiku Zemlje ili egzodinamiku (egzogenetski procesi). 
Geoelektričko mjerenje (engl. geoelectrical surveying) – skupina metoda u geo- fizičkim istraživanjima pri kojima se provodi mjerenje prolaza električne struje ili pri- rodnog električnog polja kroz tlo i stijene. U geotehničkim istraživanjima koriste se sljedeće geoelektrične metode: metoda električnog otpora, elektromagnetska metoda i metoda spontanog potencijala. Dvije su osnovne metode mjerenja električnog otpora: sondiranje i profiliranje, a obje koriste činjenicu da pojedine vrste stijena imaju različit specifični otpor prilikom prolaska električne struje. Elektromagnetska metoda temelji se na pojavi indukcije prilikom prolaska električne struje u vodljivim vrstama stijena. Me- toda spontanog potencijala temelji se na mjerenju potencijala koje izaziva tok podzemne vode, elektrokemijski procesi u rudnim ležištima i sl. 
Geofizička istraživanja (engl. geophysical explorations) primjenjuju se za indirek- tno istraživanje geološke građe i fizičko-mehaničkih značajki tla i stijena. Od raznovr- snih geofizičkih metoda, u geotehničkim istraživanjima najčešće se koriste seizmičko mjerenje (koriste umjetno izazvane seizmičke valove) i geoelektrično mjerenje (mjere prolaz električnih struja ili prirodno električno polje). U novije vrijeme u uporabi je georadarsko mjerenje u plitkom dijelu podzemlja. U bušotinama se rabe različite vrste 
22 SVEUČILIŠTE U RIJECI 
karotažnih mjerenja. Ovisno o potrebi, mjeri se brzina elastičnih valova (down-hole i cross-hole metoda), specifični električni otpor ili spontani potencijal, apsorpcija gama ili neutronskih zraka, pripadna radioaktivnost i sl. 
Geoid (engl. geoid) – naziv za nepravilni spljošteni elipsoid koji ima Zemlja. 
Geologija (engl. geology) – znanost o građi, dinamici i razvitku Zemlje. Ima tri tematske skupine: opća ili fizička geologija, stratigrafska ili historijska geologija i re- gionalna geologija s geotektonikom. Opća geologija bavi se strukturom i dinamikom Zemlje kao cjeline. Grane opće geologije su tektonika, hidrogeologija i inženjerska geologija. Stratigrafska geologija daje prikaz glavnih stupnjeva razvitka Zemlje, od nje- zina postanka kao samostalnog svemirskog tijela do danas. Regionalna geologija raščla- njuje Zemlju na pojedine zaokružene regije: kontinente, oceane, gorske sustave, rudne pojaseve, kopnene vodene bazene i druge cjeline. Sve geološke discipline višestruko se međusobno dopunjuju i dijelom prekrivaju. Povezane su s prirodnim znanostima izvan geološkog okvira: fizikom, kemijom i biologijom. 
Geološka granica (engl. geological border) – plohe dodira između različitih tipova stijena. Stijene mogu doći u kontakt taloženjem, intruzijama, rasjedanjima i smicanji- ma. Osnovni tipovi kontakata su: normalni taložni kontakti, diskordantni taložni kon- takti, intruzivni kontakti, rasjedni kontakti i zone plastičnog smicanja. 
Geološka karta (engl. geologic map) – na topografskoj podlozi grafički prikaz gra- đe terena, starosti stijena, njihova sastava i međusobnih odnosa, kao i ostalih važnih geoloških pojava na Zemlji. Geološka karta rezultat je geoloških istraživanja. Na njoj su ucrtane geološke granice, rasjedi i osi struktura, a odgovarajućim simbolima prikazani su položaji slojeva, strukture, nalazišta fosila, mineralnih sirovina i sl. Ako je karta obojena onda se propisanom bojom označavaju utvrđene stratigrafske jedinice, a ako je izrađena crno-bijelom tehnikom, koriste se odgovarajuća sjenčanja. Geološka karta mora sadržavati legendu kartiranih jedinica i oznaka koje su ucrtane na njoj. U legendi su kartirane jedinice poredane vertikalno idući od najmlađe prema najstarijoj. Na ge- ološkim kartama nalaze se slovno-brojčane oznake za pojedina geološka razdoblja u kombinaciji s bojama. Uz geološku kartu izrađuju se geološki stup i geološki profili. U pripadajućem tumaču geološke karte nalazi se opis građe i svih zabilježenih geoloških elemenata kao i povijest nastanka terena. Geološke karte dijele se prema mjerilu i sadr- 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 23 
žaju. Prema mjerilu sve geološke karte dijele se na pregledne geološke karte (1:100.000 i manje), osnovne geološke karte (1:100.000 do 1:10.000) i detalje geološke karte i geo- loški planovi (1:10.000 i krupnijeg mjerila). Prema sadržaju geološke karte se dijele: na opće ili standardne te specijalne ili namjenske geološke karte. Opće geološke karte sadr- že podatke o sastavu, starosti i strukturnoj građi terena. Opća geološka karta Republike Hrvatske je osnovna geološka karta mjerila 1:100.000 koja je podijeljena na listove, a sadrži uz kartu geološke stupove i profile kao i pripadajući tumač. U tijeku je izrada nove karte mjerila 1:50.000. Specijalne geološke karte prikazuju teren sa stanovišta jedne od geoloških disciplina. To su: geomorfološke karte, inženjerskogeološke karte, hidrogeološke karte, geokemijske karte, karte geološkog hazarda, karte mineralnih si- rovina, tektonske karte, seizmotektonske karte i sl. Specijalne karte ponekad trebaju biti vrlo detaljne pa se izrađuju i do mjerila 1:100. U izradi geoloških karata danas se često koriste metode daljinskih istraživanja (terestička, aero i satelitska snimanja). 
Geološki hazard (engl. geologic hazard) – skupina prirodnih opasnosti prouzroče- nih endogenetskim ili egzogenetskim silama, odnosno geodinamikom Zemlje. To uklju- čuje: pojavu potresa, erupcije vulkana, ekstremno velike valove (tsunami), različite ti- pove pokreta masa na padinama, poplave, slijeganja terena te udare kometa i asteroida. 
Geološki indeks čvrstoće (GSI) (engl. Geological strength index, GSI index) – su- stav u kojem se određuju inženjerskogeološke značajke stijenske mase radi određiva- nja njene čvrstoće. Uveden je za olakšavanje procjene inženjerskih parametara stijena, osobito onih koje u mehanici stijena ulaze u numeričke analize za projektiranje tunela, kosina i temelja. U tom se sustavu stijenska masa promatra kao mehanički kontinuum, a da se pritom ne gubi utjecaj geoloških značajki na mehanička svojstva stijena. Također, ovaj sustav omogućava i olakšava terensko opisivanje stijenskih masa koje su inače teško opisive. GSI sustav izveden je iz RMR klasifikacije s kojom je stoga i usporediv. Stijenska se masa također boduje u rasponu od 1 do 100. GSI sustav ne uključuje RQD indeks i stanje naprezanja. GSI sustav koristi inženjerskogeološke značajke stijenske mase, koje se vizualno procjenjuju na izdancima, zasjecima, čelima radilišta i bušoti- nama. Sustav odredbe GSI vrijednosti uvažava činjenicu da su osnovna inženjerskoge- ološka svojstva stijena prije svega definirana litološkim sastavom, teksturom i značaj- kama diskontinuiteta. Zbog toga se klasifikacijski postupak obavlja procjenom dvaju osnovnih svojstava stijenske mase: blokovitošću i značajkama diskontinuiteta, čime se na terenu vrlo jednostavno dobiva indeksni pokazatelj čvrstoće stijenske mase, koji je u 
24 SVEUČILIŠTE U RIJECI 
velikoj mjeri ovisan o osnovnim geološkim značajkama stijena. 
Geološko doba (engl. geologic time) – vremenski intervali geološke povijesti Ze- mlje. Za rekonstrukciju događaja u litosferi važno je poznavanje relativne ili apsolutne starosti stijena. Za određivanje relativne starosti koristi se metoda superpozicije, od- nosno činjenice da su mlađi slojevi taloženi iznad starijih, kao i paleontološka metoda pomoću provodnih fosilnih ostataka izumrlih organizama. Za određivanje apsolutne starosti stijena primjenjuju se metode temeljene na radioaktivnom raspadu elemena- ta. Kronostratigrafska jedinica dio je geokronološkog sustava u kojem su sadržana sva razdoblja geološke prošlosti Zemlje. Kronološka klasifikacija u stratigrafskoj geolo- giji definirana je vremenskim rasponom nastanka određenih naslaga u Zemljinoj kori. Kronostratigrafske jedinice (od manjih prema većim) jesu: doba, epoha, period, era i eon. Eoni su arhaik, proterozoik i fanerozoik. Ere fanerozoika su paleozoik, mezozoik i kenozoik. Periodi kenozoika su paleogen i neogen, a epohe neogena miocen i pliocen. 
Georadarsko mjerenje (engl. ground penetrating radar survey) – metoda geofizič- kih istraživanja koja koristi izvor elektromagnetskih valova u radarskom spektru, odno- sno kratkotrajne elektromagnetske impulse i registrira dio energije koja se reflektira na granicama materijala različitih svojstava. Služi za otkrivanje geološke građe u plitkom dijelu podzemlja. 
Geosfera (engl. geosphere) – naziv za čvrsti dio Zemlje iznad kojeg se nalazi hidro- sfera i atmosfera. 
Geotehnika (engl. geotechnics) – primjena znanstvenih metoda i inženjerskih prin- cipa na prikupljanje, interpretaciju i korištenje znanja o tlu i stijenama sa svrhom rješa- vanja inženjerskih problema. To je grana graditeljstva, a obuhvaća područje mehanike tla i stijena, kao i mnoge inženjerske aspekte geologije, geofizike, hidrologije i sl. 
Gips (engl. gypsum, plaster stone) ili sadra – mineral CaSO4 x 2H2O z grupe sulfa- ta. Kristalizira u monoklinskom sustavu. Vrlo je mekan, tvrdoće 2 prema Mohsovoj ljestvici. Naziv gips ili sadrenac koristi se i za evaporitnu sedimentnu stijenu. Stijena gips nastala je isparavanjem voda u jezerima i zatvorenim morskim bazenima. Kri- stalasti finozrnasti bijeli gips naziva se alabaster, a često se upotrebljavao u kiparstvu. Pečenjem gipsa na 120 0C gubi se 1.5 molekule vode čime se dobije građevinski gips. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 25 
Takav gips ima svojstvo da vodu primi u sebe i skrutne se, kristalizira. Gips se dodaje portland-cementu kao usporivač. Mineral gips nastaje u kamenu karbonatnog sastava i u vapnenačkoj žbuci djelovanjem sumporne kiseline iz kiselih kiša. Tako nastali gips pospješuje površinsko kemijsko trošenje i raspadanje kamena i žbuke. 
Glacijalni sedimenti (engl. glacial sediments) – naslage nastale djelovanjem lede- njaka u polarnim ili visokoplaninskim predjelima. Pomicanjem ledenjaka niz padinu nastaje erozija tla i stijena u podlozi i postupno se produbljuje dolina. Kod toga se prenosi veliku količina sedimenata. Otapanjem ledenjaka preostaje velika količina ne- sortiranih sedimenata koji tvore nakupinu nazvanu morena. Ako se glacijalne naslage erodiraju i dalje prenose vodenim tokovima mogu nastati fluvioglacijalni sedimenti. 
Glacijalno razdoblje (engl. glacial age) ili ledeno doba – naziv za razdoblja u Ze- mljinoj prošlosti kada je prevladavala hladna klima. Zbog toga su se nakupljale velike količine leda u polarnim predjelima, a u planinskim predjelima su postojeći ledenjaci povećavali volumen ili su nastajali novi. U reljefu Zemlje, izražene tragove ledena doba ostavila su tijekom pleistocena zbog višestrukog spuštanja i podizanja morske razine. Posljednje ledeno doba završilo je prije 12.000 godina. 
Glečer (engl. gletscher) – naziv za planinski tip ledenjaka. 
Glina (engl. clay) – pelitni sediment koja sadrži više od 2/3 čestica manjih od 0.002 mm. Primarno se sastoji od različitih minerala glina koji značajno utječu na njena svoj- stva. Općenito, glina dovoljno zasićena vodom je plastična, a u suhom stanju kruta. Gline vlaženjem ili sušenjem mijenjaju konzistentno stanje, a neke znatno povećavaju svoj obujam. Svojstva minerala glina bitno ovise o vrsti minerala koje sadrže. 
Glinjak (engl. claystone) ili argilit – sitnoklastična sedimentna stijena s prevladava- jućim udjelom minerala gline. 
Gnajs (engl. gneiss) – metamorfna stijena škriljave teksture nastala u procesu regi- onalne i plutonske metamorfoze iz stijena kao što su granit, granodiorit, kvarcnih pje- ščenjaka i drugih sedimentnih stijena koje sadrže minerale glina. Gnajs pripada skupini kristalastih škriljaca visokog stupnja metamorfoze. 
26 SVEUČILIŠTE U RIJECI 
Gorski udar (engl. rock burst) – nagli i često silovit slom stijenske mase u tunelima, rudarskim oknima, dubokim kopovima koji je posljedica velikog naprezanja u stijeni i naglog oslobađanja akumulirane energije. 
Granit (engl. granite) – široko rasprostranjena kisela intruzivna eruptivna stijena izrazite zrnaste strukture. To je polimineralna stijena koja se sastoji od kvarca (20-40%), feldspata (50-80%) i tinjaca (3-10%). Boja granita promjenjiva je u različitim nijansa- ma sivobijele do crvenkaste. Često se koristi kao arhitektonsko-građevni kamen. 
Granodiorit (engl. granodiorite) – intruzivna eruptivna stijena kiselog sastava. Ima manje kvarca i više plagioklasa i feldspata od granita. Koristi se kao arhitektonsko-gra- đevni kamen. 
Granulit (engl. granulite) – metamorfna stijena visokog stupnja metamorfoze iz skupine kristalastih škriljavaca. 
Granulometrijski sastav (engl. granulometric composition) je razmjeran odnos ve- ličina čvrstih čestica u tlu koji se određuje standardnim laboratorijskim ispitivanjima. 
Grauvaka (engl. greywacke) – naziv za vrstu pješčenjaka, odnosno klastičnu sedi- mentnu stijenu. To je nečisti tip pješčenjaka koji osim pijeska sadrži i više od 15% zrna veličine gline i praha. Grauvake mogu biti litične grauvake (uz kvarc sadrže i odlomke stijena) i feldspatske grauvake (sadrže kvarc i feldspate). 
Halit (engl. halite) ili kamena sol – mineral NaCl iz skupine halogenida. Kristalizira u kubičnom sustavu pa kristali imaju oblik kocke. Tvrdoće je 2,5 prema Mohsovoj lje- stvici. Štetan je sastojak u tehničko-građevnom kamenu. 
Hazard (engl. hazard) – vjerojatnost pojavljivanja potencijalno štetnih prirodnih pojava (prirodni hazard) i/ili uzrokovanih ljudskom aktivnošću (antropogeni hazard) u određenom razdoblju i unutar nekog prostora. Hazardi svih tipova mogu imati primar- ne, sekundarne i tercijarne efekte. Primarni efekti uključuju sam proces (npr., rušenje građevina), sekundarni efekti prouzročeni su primarnim efektima (npr., poplave i poža- ri), dok su tercijarni efekti dugotrajne posljedice promjene okoliša. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 27 
Hidrogeologija (engl. hydrogeology) – grana geologije i specijalistička znanstvena disciplina koja proučava podzemne vode, njihov postanak, kakvoću, odnosno kemijski i mikrobiološki sastav, rasprostiranje i dinamiku, količinu, kao i djelovanje u litosferi. Hidrogeologija se također bavi korištenjem i zaštitom podzemnih voda. Kao grana geo- logije, hidrogeologija je povezana je s petrologijom, pedologijom, inženjerskom geolo- gijom, hidrologijom, hidraulikom, klimatologijom, eksploatacijom mineralnih sirovina, izvedbom površinskih i podzemnih akumulacija, irigacijom i melioracijom. 
Hidroksidi (engl. hydroxides) – grupa minerala, odnosno spojevi kojima je anion hidroksid-ion, ili spojevi koji u anionu uz kisik sadrže i hidroksid-ion. U spojevima koji imaju slojevitu rešetku većinom prevladavaju slabe Van der Waalsove sile, pa se odli- kuju kalavošću po slojevima. Najvažniji hidroksid je voda. 
Hidrološki ciklus (engl. hydrological cycle) – globalni kružni tok kretanja vode počevši od vodene pare u atmosferi koja se kondenzira i u obliku padalina dospijeva na površinu Zemlje. Dio vode isparava u atmosferu, drugi dio teče površinski, a treći dio prodire kroz tlo napajajući podzemne vode. Površinske i podzemne vode teku do rijeka, a ove se ulijevaju u jezera, mora i oceane. Iz oceana voda evaporira u atmosferu. Dio te vode vraća se u obliku padalina u oceane, a dio zaostaje na kontinentu. To se kreta- nje odvija između atmosfere, geosfere i biosfere. Na taj način vodeni ciklus integrira većinu važnih ekosustava i snažno utječe na brzinu i vrstu procesa među njima. Uvjeti na Zemlji upravo su takvi da podržavaju kontinuiranu obnovu i recikliranje vode, što pokreće mnoge geokemijske sustave. Krećući se u hidrološkom ciklusu, voda sudjeluje i u kemijskim reakcijama s atmosferskim plinovima, mineralima u stijenama, biljkama i drugim tvarima. Rezultat su tih događanja promjene kemijskog sastava vode, ali i promjene tvari s kojom voda reagira. Te promjene, zajedno s neakvatičkim promjenama u atmosferi, uspostavljaju ukupne kemijske uvjete na površini Zemlje. Globalni geoke- mijski ciklus glavnih biokemijskih elemenata (Na, K, Ca, Mg, Si, C, N, S, P, Cl, O i H) usko je povezan s hidrološkim ciklusom. 
Hidrosfera (engl. hydrosphere) – naziv za omotač, odnosno dinamičnu masu vode na Zemlji koja je u neprekidnom pokretu. Voda isparavanjem s kopna i oceana odlazi u atmosferu, a vraća se u obliku padalina. Većina vode nalazi se u oceanima (hidrološki ciklus). Prijelaz između vode u vodenu paru i obratno glavni je oblik transporta energije 
28 SVEUČILIŠTE U RIJECI 
na Zemljinoj površini. Zaleđeni dio vodene mase u ledenim štitovima i planinskim le- denjacima naziva se kriosfera. 
Higroskopna voda (engl. hygroscopic water, hygroscopic moisture) – nalazi u obli- ku molekula po zidovima pora, pa djelomice ili potpuno obavija čestice minerala. Mo- lekule vode vezane su za čvrste čestice silom većom od 31 bara, koja s udaljavanjem naglo opada pa se na udaljenosti većoj od 0.5 mikrona više ne osjeća. Veliki volumen higroskopne vode sadrže čestice gline, zbog velike specifične površine čestica. Higro- skopna voda ne prenosi hidrostatički tlak i ne podliježe gravitaciji. 
Hipoabisalne eruptivne stijene (engl. hypabissal eruptive rocks) ili žilne stijene – najčešće se nalaze iznad velikih intruziva eruptivnih stijena. Najvažnije žilne stijene su aplit , pegmatit i lamprofir. Ponegdje se nalaze uz efuzivne stijene ili u obliku žila u sedimentnim i metamorfnim stijenama. 
Hipocentar (engl. sesmic focus) – mjesto nastanka potresa u litosferi, iz kojeg se šire longitudinalni i transverzalni seizmički valovi. 
Holocen (engl. Holocene) je najmlađe geološko doba kvartara, odnosno nastavak pleistocena, koje je počelo prije 12.000 godina. 
Holokarst (engl. holokarst) – naziv za potpuno razvijen krš. 
Hornblenda (engl. hornblende) ili rogovača – silikatni mineral vrlo složene kemij- ske formule iz skupine monoklinskih amfibola. Crne je do tamnozelene boje. 
Hornfels (engl. hornfels) ili kornit – metamorfna stijena silikatnog mineralnog sa- stava. Nastala je u procesu termalne metamorfoze i nema škriljavu teksturu. 
Horst (engl. horst) – drugi naziv za timor. 
Ilit (engl. illite) – naziv za vrstu minerala glina. 
Intenzitet potresa (engl. seismic intensity) – mjera učinka potresa na ljude i objek- te; izražava se ljestvicama intenziteta. Prva ljestvica korištena za određivanje intenziteta 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 29 
potresa na Zemljinoj površini bila je RF ljestvica (Rossi–Forel) krajem 19. stoljeća, imala je raspon od 10 stupnjeva (I-X0) MCS ljestvica (Mercalli–Cancani–Sieberg) u uporabi je na području Europe (osim bivšeg SSSR-a), pa tako i u Hrvatskoj, od 1917. godine. Ima 12 stupnjeva (I - XII°). U SAD-u se od 1931. godine koristi MM ljestvica (Modified Mercalli), koja također ima 12 stupnjeva. U Japanu i na Tajvanu koristi se Japan Meteorological Agency Seismic Intensity Scale, koja ima raspon do 7 stupnjeva. U drugoj polovini 20. stoljeća u Europi se počinje koristiti MSK-64 (Medvedev–Spon- heuer–Karnik) ili UNESCO-ljestvica, potpunija od MSC-ljestvice. Prema otpornosti na razorni učinak potresa ova ljestvica razlikuje tri tipa zgrada i pet stupnjeva oštećenja. Ljestvica MSK-64 evoluirala je najprije u ljestvicu MSK-78, a nakon toga u EMS-98 (European Macroseismic Scale). Obje ljestvice imaju raspon od 12 stupnjeva. Potres intenziteta III° (trećeg stupnja) jedva se može osjetiti, intenziteta VI° može prouzročiti manje štete na građevinama, kod onog intenziteta IX° većina klasično građenih zgrada biva teško oštećena ili srušena, a pri intenzitetu XII° praktično sve građevine bivaju srušene. 
Intergranularna poroznost (engl. primary porosity, intergranular porosity) – naziv za međuzrnsku ili primarnu poroznost koja je svojstvena svim vrstama tla i klastičnim sedimentnim stijenama. 
Intruzivne stijene (engl. intrusive rocks) ili dubinske (plutonske) eruptivne stijene – nastale postupnim hlađenjem i kristalizacijom magme u unutrašnjosti Zemlje. 
Inženjerska geologija (engl. engineering geology) – specijalistička znanstvena dis- ciplina i grana geologije koja proučava geološku građu, geološke procese, kao i mine- raloško-petrografske i fizičko-mehaničke značajke stijena i terena za potrebe građenja. Njezinim se rezultatima određuju uvjeti gradnje, predviđaju promjene u terenu koje mogu biti izazvane suvremenim egzogenetskim i endogenetskim procesima i pojavama kao i njihov utjecaj na građevinu. Inženjerska geologija također bavi se također pred- viđanjem, razvojem preventivnih mjera i ublažavanjem posljedica geološkog hazarda. Inženjerska je geologija ujedno srodna mehanici tla i mehanici stijena, pa se zato smatra i dijelom geotehnike. 
Inženjerskogeološko istraživanje (engl. engineering geological investigation) – detaljno proučavanje svih inženjerskogeoloških značajki tla i stijena na nekom terenu 
30 SVEUČILIŠTE U RIJECI 
pomoću terenskih i laboratorijskih metoda. Pravodobnim obavljanjem tih istraživanja mogu se otkloniti ili bitno umanjiti negativni utjecaji suvremenih egzogenetskih i en- dogenetskih procesa, odnosno umanjiti rizik prouzročen određenim oblicima geološkog hazarda. Inženjerskogeološko kartiranje, kao jedna od faza geotehničkog istraživanja, prethodi geofizičkim istraživanjima i istražnom bušenju. Kartiranjem se dobivaju po- datci o litološkoj građi, morfološkim i hidrogeološkim pojavama, fizičko-mehaničkim i strukturno-tektonskim značajkama stijena kao i o suvremenim egzogenetskim poja- vama. Velik broj raznovrsnih podataka prikupljen inženjerskogeološkim istraživanjima koristi u statističkima analizama. Također se prikazuje kvalitativan i kvantitativan opis svih izdvojenih inženjerskogeoloških jedinica, a obično služi za izradu inženjerskogeo- loškog modela. Podatci inženjerskogeološkog istraživanja prikazuju se na inženjersko- geološkim kartama različitih mjerila. 
Istraživačka bušotina (engl. ground investigation borehole) – pomoću bušaćeg stroja napravljena vertikalna, horizontalna ili kosa bušotina u tlu ili stijenskoj masi. U bušotini se mogu obavljati različite vrste karotažnih mjerenja (geofizička istraživanja). Može se mjeriti brzina prolaska seizmičkih valova (down-hole i cross-hole metoda), specifični električni otpor ili spontani potencijal, apsorpcija gama ili neutronskih zraka, pripadna radioaktivnost i sl. Ugradnjom odgovarajuće opreme, se mogu se rabiti bušoti- ne za mjerenje promjene razine podzemne vode. 
■ Bušaća jezgra pohranjena u sanduke (Foto: R. Buljan) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 31 
Istraživačko bušenje (engl. ground investigation drilling) – značajna metoda u istraživanju geološke građe i fizičko-mehaničkih značajki tla i stijena čiji je svrha izra- da istraživačke bušotine. U inženjerskoj geologiji, hidrogeologiji i geotehnici najčešće se rabi rotacijski način bušenja, priliko čega se iz bušotine izvlači cjelokupni materijal. Dobiveni komadi tla ili stijene cilindričnog oblika su bušaća jezgra, koja se pohranjuje u odgovarajuće sanduke. Na bušaćoj jezgri obavlja se klasifikacija tla i stijena (Geološki indeks čvrstoće i RMR klasifikacija). Također se odabiru uzorci za laboratorijska ispiti- vanja. Tako se mogu dobiti točkasti podaci velike točnosti. 
■ Istraživačko bušenje, Baška, otok Krk (Foto: Č. Benac) 
Izoseista (engl. isoseismal line) – zatvorena linija koja spaja mjesta istog intenziteta potresa na površini Zemlje. 
32 SVEUČILIŠTE U RIJECI 
Izvor (engl. spring) – mjesto istjecanja podzemne vode na površini Zemlje. 
Jama (engl.swalow-hole) - vertikalno udubljenje strmih strana i manjeg promjera, nalik ponoru, ali koje ne dopire do podzemne vode u krškom vodonosniku. 
Jura (engl. Jurassic) – srednji period mezozoika koji je trajao približno 65 milijuna godina (200 Ma do 145 Ma). Jurski period dijeli se na tri epohe. 
Juvenilna voda (engl. juvenile water) – tip podzemne vode koja nastaje sintezom vodika i kisika kao i kondenzacijom iz magme. 
Kalcilutit (engl. calci-lutite) – karbonatna stijena u kojoj prevladavaju vapnenačka zrna veličine praha i gline. 
Kalcit (engl. calcite) – mineral iz skupine karbonata, odnosno kristalizirani kal- cijev karbonat (CaCO3). Kristalizira u heksagonskom sustavu. Kalcit tvori izomorfni niz s magnezitom (MgCO3) pa se razlikuju niskomagnezijski kalcit (< 4% MgCO3) i 
■ Izvor, jugozapadna obala Vranskog jezera, Dalmacija (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 33 
visokomagnezijski kalcit (4-28% MgCO3). Kristali kalcita su staklastog sjaja, izražene kalavosti i male tvrdoće (3 prema Mohsovoj ljestvici). Obično su bezbojni i prozirni, ali mogu biti obojeni. Kalcit je raširen mineral i bitan je sastojak karbonatnih stijena, pose- bice vapnenaca i mramora. U vodi, kao što je atmosferska, koja sadrži ugljične kiseline, kalcit se pretvara u lakotopljivi kalcijski bikarbonat, koji se iz vode ponovno izlučuje kao kalcit. Na taj način nastaju speleotemi u spiljama, a uz slapove krških rijeka sedra. 
Kalkarenit (engl. calc-arenite) – karbonatna stijena u kojoj prevladavaju vapnenač- ka zrna veličine pijeska. 
Kalkrudit (engl. calc-rudite) – karbonatna stijena u kojoj prevladavaju vapnenačka zrna veličine šljunka. 
Kambrij (engl. Cambrian) – najstariji period paleozoika koja je trajao oko 40 mili- juna godina (545 Ma do 505 Ma). Početkom tog geološkog razdoblja počinje značajna diferencijacija života na Zemlji. 
Kamen (engl. stone) – prirodno, ručno, strojno ili eksplozivom odlomljeni komad stijene. Odlikuje se sklopom (struktura i tekstura) i mineralnim sastavom. To je i opći naziv za prirodno gradivo koje se nakon prerade bez promjene sklopa i sastava upotre- bljava u građevinarstvu kao arhitektonsko-građevni i tehničko-građevni kamen. Kame- nolom je površinski kop u kojem se eksploatira kamen. 
Kamena lavina (engl. rock avalanche) – tip naglog i vrlo brzog (do 500 km/h) po- kreta velike količine kamenih odlomaka i blokova stijena izmiješanih sa zrakom niz padinu. Kamene lavine česte su na vrlo strmim padinama vulkana. 
Kaolinit (engl. kaolinite) – silikatni mineral iz skupine minerala glina. 
Kapilarna voda (engl. capillary water) – je pojas podzemne vode u vadoznoj zoni, u kojem se voda podiže kroz pore iznad vodne plohe zbog površinske napetosti. Ka- pilarno dizanje seže do izjednačenja adhezijske i gravitacijske sile. Što su pore uže, kapilarno dizanje može biti veće. 
34 SVEUČILIŠTE U RIJECI 
Karbon (engl. Carboniferous) – period paleozoika u kojem je život osim u morima već bio raširen i na kopnu. Ovo geološko doba trajalo je oko 125 milijuna godina (360 Ma do 285 Ma). 
Karbonati (engl. carbonates) – naziv za skupinu minerala, od kojih su najvažni- ji petrogeni minerali kalcit, aragonit (CaCO3) , dolomit, siderit (FeCO3) i magnezit (MgCO3). 
Karbonatne stijene (engl. carbonate rocks) – sedimentne i metamorfne stijene sa- stavljene pretežito od minerala karbonatne grupe: kalcita i dolomita. Karbonatne se- dimentne stijene mogu nastati na više načina. Razlikuju se stijene čiji su sastojci klas- tičnog, kemijskog i biokemijskog (organogenog) podrijetla. Krupnozrnasta klastična vapnenačka stijena je kalkrudit, srednjezrnasta kalkarenit, a sitnozrnasta kalcilutit. U karbonatne sedimentne stijene ubrajaju se vapnenci, dolomitični vapnenci i dolomiti među kojima postoje postupni prijelazi. Nečiste karbonatne stijene sadrže i silikatne minerale veličine pijeska, praha i gline, kao i druge minerale. Metamorfna karbonatna stijena je mramor. Sedimentne karbonatne stijene vrlo su raširene u Hrvatskoj. Najvaž- niji su izvor tehničkog-građevnog kamena, a često se koriste i kao arhitektonsko-gra- đevni kamen. 
Kataklastična breča (engl. cataclastic breccia) – metamorfna stijena nastala dro- bljenjem prvotnih stijena u procesu dinamske ili kinetička metamorfoza kod nižih tem- peratura i snažnog tlaka. Nalazi se često u rasjednim zonama. 
Kemijsko trošenje (engl. chemical weathering) ili dekompozicija – tip razgradnje ili trošenja stijena. Kemijsko trošenje zbiva se uslijed djelovanja vode obogaćene agre- sivnim kiselinama. Ono ovisi o klimi pa je u ekvatorijalnom pojasu od 8 do 10 puta brže u odnosu na predjele umjerene klime. Najotporniji petrogeni mineral je kvarc. Kemijskom razgradnjom silikatnih stijena nastaju gline, a kemijskom razgradnjom kar- bonatnih stijena nastaje crvenica. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 35 
Kenozoik (engl. Cenozoic) – najmlađa geološka era fanerozoika, koja je počela prije 65,5 milijuna godina. Dijeli se na tri perioda: paleogen, neogen i kvartar. 
Kisele eruptivne stijene (engl. acid rocks) – naziv za eruptivne stijene koje sadrže više od 63% SiO2 komponente. 
Klasifikacija tla (engl. soil classification) – temelji se na jednostavnim testovima i analizama radi svrstavanja tla u grupe sličnih svojstava i omogućava procjenu općenitih geotehničkih svojstava. Klasifikacija tla koristi standardizirane nazive i simbole, što omogućuje lakšu komunikaciju među inženjerima. Postoji više klasifikacija tla, od kojih su najviše korištene USCS i ISO. USCS ili Unified Soil Classification System (ASTM D2487-06, 2006) razlikuje četiri osnovne grupe tla: krupozrnasta (šljunak - G i pijesak - S), sitnozrnasta (prah - M i glina - C), organska tvar (O) i treset (Pt). Za klasifikaciju krupnozrnastog tla kriterij je granulometrijski sastav, a za sitnozrnasto tlo značajke plastičnosti. Prema klasifikaciji ISO 14688-2:2004(E) razlikuju se vrlo krupnozrnasto tlo (blokovi i oblutci), krupnozrnasto (šljunak i pijesak) i sitnozrnasto (prah i glina). Ova se klasifikacija temelji na određivanju granulometrijskog sastava za krupnozrnasta tla i značajke plastičnosti za sitnozrnasta tla. 
36 SVEUČILIŠTE U RIJECI 
■ Kemijsko trošenje fliša, Krbavčići, sjeverna Istra (Foto: Č. Benac) 
Klastične sedimentne stijene (engl. clastic sedimentary rocks) – skupina sedimen- tnih stijena stvorenih vezivanjem ili cementacijom čestica nastalih fizičkom razgrad- njom eruptivnih, metamorfnih i starijih sedimentnih stijena. S obzirom na veličinu sa- stojaka klastične stijene razlikujemo krupno, srednje i sitnoklastične. Krupnoklastične stijene (ruditi ili psefiti) imaju prevladavajuću veličinu zrna veću od 2 mm. Njihovi su osnovni tipovi breče i konglomerati, kao ekvivalenti kršju i šljunku. Srednjoklastične stijene ili areniti imaju najčešću veličinu sastojaka od 0.06 do 2.0mm. Osnovni je tip pješčenjak, kao ekvivalent pijesku. Sitnoklastične sedimentne stijene (lutiti ili peliti) imaju čestice veličine manje od 0.06 mm ili čestice veličine praha i gline. Najčešće stijene homogene teksture su prahovnjaci ili siltiti, a lisnate šejlovi. Posebna su skupina vulkanoklastične ili piroklastične stijene nastale uslijed erupcije vulkana. 
Klif (engl. cliff) ili strmac – litica vrlo strmog nagiba usječena u obalu tijekom pro- cesa marinske erozije. U podnožju klifa nalazi se marinska terasa. 
■ Klif, jugozapadna obala otoka Krka (Foto: Ž. Gržančić) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 37 
Klinasti slom (engl. wedge failure) – tip sloma u stijenskoj masi. Nastaje pomakom po dva ili više diskontinuiteta, nakon prekoračenja njihove čvrstoće. Ti diskontinuiteti su nepovoljno orijentirani u odnosu na prirodnu ili umjetnu kosinu u slučaju da presječ- nica diskontinuiteta ima manji kut nagiba od nagiba kosine, ali veći od kuta unutrašnjeg trenja u stijenskoj masi. 
■ Klinasti slom, dolina rijeke Čabranke, Gorski kotar (Foto: Č. Benac) 
Klizanje (engl. landsliding, sliding) – proces otkidanja pa zatim translacijskog ili rotacijskog pokreta masa, odnosno kliznog tijela preko stabilne podloge. Pokreti se do- gađaju po jasno, a katkad nejasno izraženoj kliznoj plohi na kojoj je nastao slom. Prema tipu pokreta razlikuje se translacijsko klizanje (kretanje kliznog tijela približno paralel- no površini terena), rotacijsko klizanje (kretanje kliznog tijela po zakrivljenoj plohi) i složeno klizanje (kombinacija translacijskog i rotacijskog klizanja). 
38 SVEUČILIŠTE U RIJECI 
Klizište (engl. slump, slide) – dio terena gdje je proces klizanja aktivan, ili je bio aktivan u prošlosti. Aktivno je ono klizište na kojem su u trenutku zapažanja vidljivi pomaci masa. Na umirenom klizištu došlo je do smirivanja pokreta klizne mase ili kolu- vija. Pri klizanju nastaje slom materijala na kliznoj plohi, koja u homogenom tlu može biti kružna, a često je predodređena geološkom građom. 
■ Klizanje blokova siparne breče po flišu, otok Sv. Marko (Foto: Č. Benac) 
■ Klizište u dolini rijeke Čabranke, Gorski kotar (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 39 
Koherentno tlo (engl. cohesive soil) – naziv za tlo koje ima značajan udio sitnozr- nastih čestica (glina i prah). Sitnozrnaste čestice u koherentnom tlu su povezane čak i ako nema vode u tlu, što je osobito izraženo u tlu s većim sadržajem gline. 
Koluvij (engl. colluvium) – općeniti naziv za bilo koju nevezanu, heterogenu, slabo sortiranu i nekoherentnu mješavinu mase tla i/ili fragmenata stijene na padinama. Ko- luvij nastaje trošenjem stijena i djelovanjem gravitacije, erozijom vode i/ili puzanjem. Najčešće se debljina nakupina povećava od vrha prema podnožju padina. Te su naslage potencijalno nestabilne pa može doći do pojave klizanja. 
■ Koluvijalni nanos, sjeveroistočna obala otoka Cresa (Foto: Č. Benac) 
40 SVEUČILIŠTE U RIJECI 
Konatna voda (engl. connate water) – jedna od genetski tipova podzemne vode. 
Konglomerat (engl. conglomerate) ili valutičnjak – naziv za više ili manje čvrsto vezanu klastičnu sedimentnu stijenu koja se sastoji od zaobljenih do poluzaobljenih odlomaka većih od 2 (3) mm i cementa ili matriksa. Veličina i oblik zrna ovisi o vrsti i tvrdoći ishodišne stijene, kao i o duljini transporta. Eruptivne i masivne sedimentne stijene daju sferična zrna, a tankoslojevite i škriljave stijene plosnata zrna. Prijelazni tip između breče i konglomerata naziva se brečo-konglomerat. Po podrijetlu se razlikuju riječni, jezerski, marinski i glacijalni konglomerati. Konglomerati dekorativnog izgleda rabe se kao arhitektonsko-građevni kamen, a njihova dekorativna i tehnička svojstva ovise o sastavu čestica i obilježju veziva. 
■ Konglomerat, kvartar, dolina rijeke Krke (Foto: Č. Benac) 
Kontinentska padina (engl. continental slope) ili slaz – dio kontinentskog ruba, koji se pruža od kontinentskog praga (dubina 100 do 400 m) do kontinentskog podnožja (dubina 1.500 do 3.500 m). Padina ima veći nagib od kontinentskog podnožja (1-4%). Na padini su česti pokreti masa golemih dimenzija obliku blatnih tokova, debritnih to- kova i mutnih struja koje stvaraju turbiditne naslage (fliš). Ponegdje su u padinu usječeni 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 41 
podmorski kanjoni kroz čije se kanale prenose sedimenti s kontinentskog praga i talože u obliku dubokomorskih lepeza kilometarskih dimenzija na abisalnim ravnicama. 
Kontinentski prag (engl. continental shelf) ili kontinentski šelf (sublitoral) – poto- pljeni dio kontinenata, a često potopljeni nastavak obalnih ravnica. Gotovo je ravan pa je prosječan nagib dna samo 1,7 ‰. Kontinentski prag proteže se od obale do gornjeg ruba kontinentske padine, odnosno do dubine 100 do 400 m i najplići je dio kontinent- skog ruba. To su zone intenzivne terigene sedimentacije i velike bioprodukcije, a kao posljedica, talože se i biogeni sedimenti (pretežno karbonati), ali i organski ostatci. Na kontinentskom šelfu nalaze se podmorski dijelovi riječnih delti. Široki šelfovi prostiru se na pasivnim oceanskim rubovima, gdje je granica kontinenta i oceana na jednoj tek- tonskoj ploči litosfere (sjevernoatlanski, sjevernosibirski, patagonijski i sl.). Kontinent- ski prag može biti uvučen i u kontinente (Hudsonov zaljev u Kanadi, Baltičko more, Arapsko-perzijski zaljev i sl.). Ondje gdje je granica oceana i kontinenta zona subdukci- je iznad koje se proteže dubokomorski jarak, kontinentski je prag vrlo uzak (podmorske padine uz obale Čilea ili Perua). 
Kontinentski rub (engl. continental margin) – područje sublitorala i batijala, a obuhvaća kontinentski prag, kontinentsku padinu i kontinentsko podnožje. Seže do du- bine 3000 do 5000 m, nakon čega se pruža dubokomorsko područje. 
Kontinentsko podnožje (engl. continental rise) je najdublji dio kontinentskog ruba, koji se pruža od podnožja kontinentske padine (dubina 1.500 do 3.500 m) do abisalne ravnice. Podnožje ima manji nagib od padine. U njega su također mogu biti usječeni podmorski kanjoni, ali su češće dubokomorske lepeze Na padinama se talože sedimenti doneseni pokretima masa na kontinentskoj padini i mutnim strujama (fliš). 
Korund (eng corundum) – mineral po sastavu aluminijski oksid Al2O3. Kristalizira u heksagonskom sustavu. Velike je tvrdoće (9 po Mohsovoj ljesvici). Stoga se rabi kao abrazivno sredstvo. Prozirni kristali koriste se kao dragulji: rubini (crvene boje) i safiri (tamnoplave do bijele boje). 
Kraton (engl. craton) – naziv za stare konsolidirane mase nastale u pretkambriju koje tvore kontinentalnu Zemljinu koru. Sastoje se pretežito od granita. Razlikuju se dva osnova tipa kratona: platforme pokrivene sedimentnim stijenama i štitovi gdje se granitna stijenska masa nalazi na površini. 
42 SVEUČILIŠTE U RIJECI 
Kreda (engl. Cretaceous) – najmlađi period mezozoika koji je trajao oko 80 milijuna godina (145 Ma do 65,5 Ma). Kreda se dijeli na dvije epohe. 
Kremen (engl. silica) – naziv za kvarc. 
Kriosfera (engl. cryosphere) – zaleđeni dio hidrosfere. 
Kristal (engl. crystal) ili ledac – mineral homogenog tijela, element ili kemijski spoj s određenom unutrašnjom građom ili kristalnom rešetkom sastavljenom od atoma, iona, ionskih skupina i molekula. Kristali se često susreću u pravilnim geometrijskim oblicima, koji su odraz pravilne unutrašnje građe. Kristal je omeđen kristalnim plohama koje se sijeku u bridovima, a bridovi u vrhovima. Proces nastanka kristala naziva se kristalizacija. Svojstva kristala kao što su kristalizacijski oblik, kalavost, tvrdoća, gustoća, boja, sjaj, kutovi refrakcije i refleksije svjetlosti i sl., ovise o sastojcima i prostornoj rešetki. Kristali imaju tri vrste simetrijskih elemenata: ravninu, os i centar simetrije. Postoje 32 kombi- nacije elemenata simetrije (kristalne klase) koje s obzirom na duljinu i međusobni odnos kristalizacijskih osi možemo grupirati u šest kristalnih sustava: kubični, tetragonski, hek- sagonski, rombski, monoklinski i triklinski. 
■ Kristal kvarca (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 43 
Kristalasti škriljavci (engl. crystalline schists) – zajednički naziv za metamorfne stijene sa škriljavom teksturom, koje su nastale u procesu regionalne metamorfoze. Škriljavci niskog stupnja metamorfoze su: slejt, filit, tinjčevi škriljavci ili mikašisti, zeleni škriljavci te glaukofanski i talkni škriljavci. Slejt je stijena najnižeg stupnja me- tamorfoze, dok filit može nastati od istih stijena kao i slejt, ali je pretrpio viši stupanj metamorfoze. Tinjčev škriljavac ili mikašist nastao je metamorfozom sitnoklastičnih sedimentnih stijena, ali i eruptivnih stijena kiselog i neutralnog sastava. Zeleni i klo- ritni škriljavci nastali su od bazičnih i ultrabazičnih eruptivnih stijena. Glaukofanski škriljavci nastali su od bazičnih eruptivni stijena, kao i iz pješčenjaka i lapora. Talkni škriljavci nastali su metamorfozom ultrabazičnih eruptivnih stijena. Škriljavci visokog stupnja metamorfoze su: amfibolski, granatni, distenski i grafitni šriljavci te gnajs, gra- nulit, eklogit i migmatit. Amfibolski škriljavci nastali su od bazičnih eruptivnih stijena i lapora. Granatni škriljavci mogu nastati od većine eruptivnih i sedimentnih stijena. Distenski škriljavci mogu nastati od sitnoklastičnih sedimentnih stijena, dok grafitni škriljavci nastaju od sličnih stijena, bogatih organskim primjesama. 
Krš (engl. karst) – izraz za teren specifične morfologije, nastao pretežito korozij- skim djelovanjem (okršavanjem) površinske i podzemne vode u karbonatnim stijenama, posebice vapnencima. Evolucijski model krškog krajolika uključuje dugotrajne fluvijal- ne erozije i kratkotrajne padinske procese, ali i dugotrajno kemijsko otapanje vapnena- ca. Fluviokrš se razvijaju većinom u prvoj fazi okršavanja, u područjima s intenzivnim oborinama, kada dotok u krški sustav premašuje njegov kapacitet odvodnje. Tijekom evolucije krša nastaju specifični reljefni oblici: škrape, ponikve, jame, ponori, krške uvale, krška polja i krške zaravni, a u podzemlju brojne špilje i kaverne. Krška područja imaju veliku upojnost pa površinska voda brzo prodire do krškog vodonosnika. Stoga područja krša često oskudijevaju površinskim, a bogata su podzemnim vodama. Krški tereni u kojima su razvijeni svi krški oblici nazivaju se potpuni krš ili holokarst, a ako neki oblici izostaju, takav teren zovemo nepotpuni krš ili merokarst. Tereni u kojima se krški oblici izmjenjuju s nekrškima zovu se fluviokrš. Za epirogenski ili platformski tip krša značajna je slaba tektonska deformacija karbonatnih stijena. Karbonatne stijene u orogenetskom tipu krša pretrpjele su velike naknadne deformacije zbog tektonskih pokreta (intenzivno boranje i rasjedanje te navlačenje) pa se mogla znatno povećati debljina naslaga podložnih okršavanju. Dinarski je krš orogenetski tip krša, u svijetu po- znat kao klasični tip krša. Krš čini gotovo polovinu kopnenog dijela teritorija Republike Hrvatske. Posebnost je potopljeni krš uz obale i otoke Jadranskog mora. 
44 SVEUČILIŠTE U RIJECI 
Krška uvala (engl. karstic depression, uvala) – duguljasto udubljenje u kršu duljine od nekoliko stotina metara do nekoliko kilometara. Ovaj tip depresija nastao je spaja- njem dviju ili više ponikava. Krške uvale najčešće nemaju površinske vodotoke. 
Krška zaravan (engl. karstic plateau) – prostrana zaravnjena površina na karbo- natnim stijenama. Na sebi ponekad imaju ponikve i krške uvale ili se unutar njih nalaze 
■ Krški predio, jugozapadni dio otoka Krka (Foto: Ž. Gržančić) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 45 
krška polja. Na nekim su mjestima u krške zaravni usječeni kanjoni rijeka. U području dinarskog krša poznate su Istarska, Prominska i Unsko-koranska zaravan. 
Krški vodonosnik (engl. karstic aquifer) – sadrži općenito duboke podzemne vode, koje se napajaju uglavnom padalinama. Tok vode najčešće je brz i turbulentan. Često je sifonsko tečenje. Kroz špilje ili špiljske sustave ponegdje teku rijeke ponornice. Topo- grafska razvodnica sliva obično se ne poklapa s podzemnom razvodnicom. 
Krško polje (engl. polje, karst polje) – duboka zatvorena depresija duljine do neko- liko desetaka kilometara. To je najveća morfološka pojava u kršu. Dna polja većinom su zaravnjena i pokrivena mlađim jezerskim i aluvijalnim sedimentima. U dinarskom kršu polja su jedine veće obradive površine, čiji je postanak predisponiran tektonskim pokretima pa se pružaju u smjeru sjeverozapad–jugoistok. Kroz većinu krških polja teku stalni ili povremeni vodotoci što izviru na jednoj, a poniru na drugoj strani polja. Kada površinski dotoci postaju veći od mogućnosti poniranja voda, krška polja bivaju povremeno plavljena. Tada ponori postaju periodični izvori – estavele. 
■ Krška zaravan, Durmitor, Crna Gora (Foto: Č. Benac) 
46 SVEUČILIŠTE U RIJECI 
Krško vrelo (engl. karstic spring) – mjesto istjecanja podzemne vode iz krškog vo- donosnika. Većina krških vrela ima vrlo promjenjivu izdašnost koja je u izravnoj vezi s količinom padalina. 
■ Grobničko polje kod Rijeke (Foto: Č. Benac) 
■ Izvor Rječine (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 47 
Kvarc (engl. quartz) ili kremen – mineral, po kemijskom sastavu kristalizirani si- licijski dioksid (SiO2). Kristalizira u heksagonskom sustavu. Staklastog je sjaja, nema kalavosti i velike je tvrdoće (7 prema Mohsovoj ljestvici). Obično je bezbojan i proziran, ali može biti ljubičast (ametist), žut (citrin), smeđ (čađavac) ili crn (morion). Kriptokri- stalasti i vlaknasti agregati kremena, ovisno o izgledu, jesu: kalcedon, ahat, oniks ili jaspis. Amorfni SiO2 sa sadržajem vode zove se opal. Kvarc je vrlo čest mineral, pa se nalazi u kiselim eruptivnim, kao i u sedimentnim i metamorfnim stijenama. Vrlo je otporan na djelovanje kemijskih činitelja trošenja stijena. Razlikuju se nisko i visoko- temperaturni varijeteti kvarca. Čisti kristali rabe se u elektronskoj industriji. Kremena zemlja služi kao abrazivni materijal, a pijesak za proizvodnju stakla. 
Kvarcit (engl. quartzite) – metamorfna stijena sastavljena pretežito od zrna kvarca, bez škriljave teksture. Nastala je u procesu kontaktno-regionalne metamorfoze. Odliku- ju se izrazito visokom čvrstoćom. Rabi se kao arhitektonsko-građevni i tehničko-gra- đevni kamen. 
Kvartar (engl. Quaternary) – posljednji period kenozoika koji je počelo prije 2,58 milijuna godina. Dijeli se na pleistocen i holocen. 
Lahar (engl. lahar) – poseban oblik blatnog toka prilikom pokreta masa niz padine vulkana, koje nastaju kada se piroklastični sedimenti pomiješaju s vodom od kiša ili otopljenog snijega i leda. Brzina toka može biti velika i prouzročiti velike štete i ljudske žrtve.Laminaran tok (engl. laminar flow) – tip toka vode vrlo male brzine i paralelnih strujnica. Značajan je za naslage međuzrnskog tipa poroznosti i u stijenama gdje su pukotine vrlo uske. Laminaran tok može biti jednolik (stacionaran) i nejednolik (nesta- cionaran). Zakonitosti tečenja određene su Darcy-evim zakonom. 
Lamprofir (engl. lamprophyre) – hipoabisalna eruptivna stijena tamnosive do crne boje. Sadrži pretežito feromagnezijske minerale. 
Lapor (engl. marl) – sedimentna stijena sastavljena od različitog omjera zrnaca kal- cita i čestica gline. Laporom se smatra stijena koja sadrži 20 do 80% kalcita i gline. Lapori s manje od 20% gline su kalcitom bogati lapori, a oni koji sadrže više od 80% 
48 SVEUČILIŠTE U RIJECI 
gline su glinoviti (glinom bogati) lapori. Lapor je važna sirovina za proizvodnju cemen- ta. Dominantan je litološki član fliša. 
Laterit (engl. laterite) – rezidualno tlo crvenkastosmeđe boje kao produkt kemijskog trošenja bazičnih eruptivnih stijena u uvjetima humidne tropske klime. Lateriti su bo- gati hidroksidima željeza i aluminija. 
Latit (engl. latite) ili trahiandezit – efuzivna eruptivna stijena neutralnog sastava. 
Lava (engl. lava) – naziv za magmu, izbačenu iz unutrašnjosti Zemlje na površinu ili dno mora. 
Ledenjak (engl. glacier) – masa leda nastala akumulacijom, zbijanjem i prekristali- zacijom snijega. Dolinski ledenjaci ili glečeri nastaju u visokim planinama i postupno se spuštaju kroz doline koje pritom preoblikuju. Ledeni su štitovi debljine od nekoliko stotina metara do nekoliko kilometara. Najveći od njih pokrivaju Grenland i Antarktik. Tijekom ledenih doba ledeni štitovi i dolinski ledenjaci imali su znatno veće rasprosti- ranje. 
■ Ledenjak Pastarze glecher, Visoke Ture, Austrija (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 49 
Ledeno doba (engl. glacial age) – naziv za glacijalno razdoblje tijekom prošlosti Zemlje. 
Les (engl. loess) ili prapor – homogena, obično neslojevita, slabo okamenjena sedi- mentna stijena. Izrazito je porozna. Sadrži najčešće zrna veličine srednjeg i sitnog pra- ha, a u manjoj mjeri sitnog pijeska i gline. Od minerala prevladavaju zrna kvarca. Lesa u velikim količinama ima u istočnoj Slavoniji, Baranji i Srijemu. Nastao je taloženjem eolskih sedimenata, donesenih vjetrom iz velikih udaljenosti u glacijalnim razdobljima pleistocena. Općenito se smatra da prah potječe od fluvioglacijalnih sedimenata, prete- žito mulja i sitnog pijeska, preostalog nakon povlačenja ledenjaka. 
50 SVEUČILIŠTE U RIJECI 
■ Les, otok Susak (Foto: Č. Benac) 
Likvefakcija (engl. liquefaction) – pojava potpunog gubitka čvrstoće tla prilikom potresa. Ova pojava izražena je posebice kod pijeska saturiranog vodom. 
Limonit (engl. limonite) – mineral Fe2O3 x (H2O)1,5 je hidroksid željeza koji nastaje oksidacijom pirita uz oslobađanje sumporne kiseline. 
Lineacija (engl. lineation) – obilježje teksture nekih stijena karakteristično po rav- nomjernom, pravilnom i paralelnom rasporedu linearnih strukturnih elemenata, kao što su štapićasti minerali, koji gotovo u potpunost prožimaju volumen stijene. Lineacija može, ali i ne mora biti povezana s određenim plohama diskontinuiteta u stijenskoj masi. Litifikacija (engl. lithification) ili okamenjivanje – proces dijageneze tijekom kojeg od rahlih, nevezanih, vodom saturiranih sedimenata, nastaju čvrste sedimentne stijene. Ostali načini okamenjivanja su petrifiakcija i inkrustracija. 
Litosfera (engl. lithosphere) – gornji dio Zemljinog omotača. To je također naziv za stjenovitu cjelinu koja uključuje i Zemljinu koru. Granična zona između kore i omotača je Mohorovičićev diskontinuitet. Litosfera se sastoji od ultrabazičnih eruptivnih stijena i seže do prosječne dubine od 100 km. 
Longitudinalni seizmički valovi (engl. longitudinal seismic waves) – uzdužni, kompresijski, primarni valovi ili P-valovi prostorni seizmički valovi koji se šire kroz litosferu iz hipocentra potresa. 
Lutiti (engl. lutites) – naziv za sitnozrnaste klastične sedimentne stijene u kojim prevladavaju čestice veličine praha i gline. 
Magma (engl. magma) – složena užarena i rastaljena smjesa otopljenih silikata, vo- dene pare i drugih plinova koja se nalazi u gornjem dijelu Zemljinog plašta ispod litos- fere. Hlađenjem i kristalizacijom magme nastaju intruzivne eruptivne stijene. Magma izbačena na površinu Zemlje ili na morsko dno je lava (vulkanizam). 
Magmatske stijene (engl. igneous rocks) – naziv za eruptivne stijene. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 51 
Magnituda potresa (engl. earthquake magnitude) – mjera energije oslobođene tije- kom potresa. Izražava se magnitudom (M), što je dekadski logaritam maksimalne am- plitude u odnosu na standardni etalonski potres (M = 0). Raspon magnitudne ljestvice je M = 0 - 10. Kod jedva osjetnih potresa M = 1,5, potresi magnitude veće od 4,5 mogu prouzročiti oštećenja na građevinama, a pri dosad najjačem instrumentalno zabilježe- nom potresu magnituda je bila M = 9,5 (obala Čilea, 1960.). Lokalna magnituda (ML) označava se i kao magnituda prema Richteru, kojom se izražava količina energije zabi- lježene 100 km od epicentra potresa. Također se koriste magnituda površinskih valova (Ms), magnituda prostornih valova (Mb) i momentna magnituda (Mw). 
Marinska erozija (engl. marine erosion) – egzodinamički proces koji označava me- haničko i kemijsko razaranje sedimenata i stijena na obali hidrodinamičkim djelova- njem valova i struja (abrazija), struganjem pokrenutog materijala, kemijskim djelova- njem vode i radom organizama (bioerozija). Marinska erozija uvjetovana je visinom i učestalošću valova, vrstom i količinom transportiranog materijala, kao i otpornošću sti- jena na obali. U inicijalom stadiju razaranja obale nastaje udubljenje ili valna potkapina. Napredovanjem razaranja pojavljuju se različiti oblici pokreta masa, kao što su odroni i klizišta. U relativno čvrstoj stijeni može nastati strmac ili klif, a u podnožju marinska terasa koja ima abrazijski i akumulacijski dio. Krajnji je rezultat ciklusa marinske ero- zije blago nagnuto dno veće širine uz obalnu crtu. 
52 SVEUČILIŠTE U RIJECI 
■ Diferencijalna marinska erozija, Lopar, otok Rab (Foto: Ž. Gržančić) 
Marinska terasa (engl. marine terrace) je blago nagnuta površina uz obalu ispod klifa nastala u procesu marinske erozije. Marinska terasa ima erozijski dio koji je usje- čen u stijensku masu i akumulacijski dio u kojem su sedimenti doneseni djelovanjem valova i uzdužobalnim strujama. 
MCS ljestvica (engl. MCS scale, Mercalli–Cancani–Sieberg scale) ili Mercalli– Cancani–Sieberg-ova ljestvica rabi se za određivanje intenziteta seizmičnosti. 
Metamorfne stijene (engl. metamorphic rocks) – nastaju metamorfozom ili preo- brazbom postojećih eruptivnih i sedimentnih stijena, ali i postojećih metamorfnih stijena zbog promjena tlaka i/ili temperature, ali i utjecaja fluida. Glavni su tipovi metamorfo- ze: kinetička, termalna, kontaktno-termalna, regionalna metamorfoza niskog i visokog stupnja te plutonska metamorfoza. Dinamska ili kinetička metamorfoza zbiva se pri nižim temperaturama i snažnom tlaku pa prevladava drobljenje prvotnih stijena. Takve stijene su kataklastiti: kataklastične breča i milonit. Termalna metamorfoza zbiva se pri visokim temperaturama i relativno niskom tlaku uz moguć utjecaj fluida iz unutrašnjosti Zemlje pa nastaje hornfels. Stijene nastale zbog kontaktno-termalne metamorfoze su mramor i kvarcit. Uslijed dinamotermalne ili regionalne metamorfoze, koja se zbiva 
■ Marinska terasa, obala Indijskog oceana, Južna Afrika (Foto: M. Kovačić) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 53 
pri povećanoj temperaturi i uglavnom usmjerenom tlaku ili stresu, nastaju kristalasti škriljavci niskog i visokog stupnja metamorfoze. Plutonska metamorfoza događa se pri ekstremno visokom tlaku i temperaturi koja može doseći granice taljenja stijena. U takovim uvjetima nastaju stijene amfibolit, granulit i eklogit. Škriljavost je osnovna teksturna značajka većine metamorfnih stijena. Ako se zbog visoke temperature dio ili čitava stijena rastali, nastaje migmatit. Metamorfoza može biti progradna i retrogradna. Kod progradne metamorfoze nastaju nove skupine minerala koji kristaliziraju pri višim temperaturama nego sastojci prvobitne stijene. Kod retrogradne metamorfoze nastaju nove skupine minerala koji kristaliziraju pri nižim temperaturama nego sastojci isho- dišne stijene. Škriljava tekstura karakteristična je najvažnija makroskopska značajka većine metamorfnih stijena. Vidljiva je po paralelnom slaganju listićastih (tinjci) i šta- pićastih (amfiboli) minerala. Škriljavost može biti izražena po naizmjeničnom slaganju svijetlih (leukokratskih) i tamnih (melanokratskih) minerala ili pak po slaganju sitnijih i krupnijih mineralnih zrna. Pojedini tipovi metamorfnih stijena kao što su gnajs i kvarcit, a posebno mramor koriste se kao arhitektonsko-građevni kamen. 
Meteorska voda (engl. meteoric water) – drugi naziv za vadoznu vodu. 
Mezosfera (engl. mesosphere) – donja zona Zemljinog plašta. 
Mezozoik (engl. Mesozoic) – srednja geološka era fanerozoika, koja je trajala oko 180 milijuna godina (245 Ma do 65,5 Ma). Sastoji se od tri perioda. To su: trijas, jura i kreda. 
Migmatit (engl. migmatite) – metamorfna stijena složenog sastava (mješavina gnajsa i granitne magme) nastala tijekom plutonske metamorfoze i dijelomičnog taljenja stijena. 
Mikroklin (engl. microcline) –silikatni mineral K(AlSi3O8) –iz skupine alkalijskih feldspata. Kristalizira u triklinskom sustavu. Obično nastaje prekristalizacijom ortoklasa. 
Mikrozoniranje (engl. microzonation) – postupak odvajanja područja na kartama većih mjerila (1:5.000 do 1:25.000) na temelju različitih pojedinačnih potencijala prema opasnosti od pojedinih oblika geološkog hazarda, kao što su potresi, pokreti masa na padinama, opasnost od slijeganja, poplava, marinske erozije i sl. 
54 SVEUČILIŠTE U RIJECI 
Milonit (engl. milonite) – tip metamorfne stijene koja nastaje u procesu kinetičke metamorfoze, intenzivnim drobljenjem i mrvljenjem različitih stijena do mikroskopski sitnih zrnaca, a pod utjecajem snažnog usmjerenog tlaka. Prilikom milonitizacije ne događa se značajnija prekristalizacija. 
Mineral (engl. mineral) – prirodna tvorevina, sastavni dio litosfere, određenog ke- mijskog sastava i fizičkih svojstava. Kristal je mineral koji se sastoji od atoma, iona, ionskih skupina i molekula međusobno vezanih na različite načine što tvore pravilnu prostornu kristalnu rešetku. U građi minerala sudjeluju različiti kemijski elementi, naj- češći su: kisik, silicij, aluminij, željezo, kalcij, natrij, kalij i magnezij. Minerali bez pravilne unutrašnje građe su amorfne tvari ili mineraloidi (opal). Prema načinu postanka minerali mogu biti: pirogeni (nastali kristalizacijom iz magme), pneumatogeni (krista- lizacija iz vodenih otopina), hidrotermalni (kristalizacija iz vrućih otopina), hidatogeni (kristalizacija iz hladnih vodenih otopina), evaporitni (izlučivanje iz zasićenih vode- nih otopina zbog isparavanja), regionalno-metamorfni (preobrazba postojećih minerala zbog porasta tlaka i temperature), kontaktno-termalni (preobrazba postojećih minerala zbog porasta temperature), autigeni (nastali trošenjem postojećih minerala), biogeni minerali (posljedica životnih procesa organizama). Prema kemijskom sastavu skupi- ne minerala su: elementi (dijamant, grafit, sumpor), sulfidi (pirit, markazit, pirotin), halogeniti (halit, silvin, fluorit), oksidi i hidroksidi (kvarc, korund, hematit, ilmenit, ru- til, magnetit, kromit, getit, limonitna tvar), karbonati (kalcit, aragonit, dolomit), sulfati (barit, anhidrit, gips), fosfati (apatit), silikati i organski spojevi. Petrogeni minerali česti su sastojci stijena. Silikati su najzastupljeniji petrogeni minerali i izgrađuju više od 75% litosfere i Zemljine kore, a uz njih su značajni i karbonati. Važna fizička svostva minerala su: boja, sjaj, kalavost, tvrdoća, i sl. Za određivanje relativne tvrdoće minerala koristi se Mohsova ljestvica. 
Minerali glina (engl. clay minerals) – hidratni alumosilikati koji pripadaju skupini filosilikata (silikati). Vrlo su sitnih dimenzija, manji od 0.002 mm, kristala naglašenog listićavog oblika i redovito se nalaze u visoko disperzivnom stanju. Međusobno ih je teško razlikovati, a određuju se rendgenskim analizama, elektronskim mikroskopom i diferencijalno-termičkim analizama. Najčešći minerali glina su ilit, kaolinit, montmo- rilonit ili smektit. Nastanak pojedinih mineralnih grupa ovisi o mineraloškom sastavu matičnih stijena te o fizičkim i kemijskim uvjetima trošenja stijena. Tako kaolinit na- staje u kiseloj (pH oko 5), a montmorilonit u slabo alkalnoj sredini (pH >7). Bentonit 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 55 
je smjesa montmorilonita. Svi su produkti kemijskog trošenja alumosilikata (feldspata). Montmorilonitne odnosno bentonitske gline odlikuju se svojstvom tiksotropije. 
Mineralogija (engl. mineralogy) – znanstvena disciplina geologije koja se bavi pro- učavanjem i sistematikom minerala, a njene su grane kristalografija, mineralna fizika, mineralna kemija, mineralogeneza i sistematska mineralogija. 
Miocen (engl. Miocene) – starija epoha neogena koja je trajala oko 18 milijuna go- dina (23,0 Ma do 5,3 Ma). 
MM ljestvica (engl. Modified Mercalli scale, MM scale) – ljestvica za određivanje intenziteta seizmičnosti. 
Mohorovičićev diskontinuitet (engl. Mohorovičić discontinuity, Moho disconti- nuity, Moho) – naziv za zonu na granici Zemljine kore i Zemljinog omotača gdje se brzina seizmičkih valova znatno mijenja zbog promjene gustoće u unutrašnjosti Zemlje. Ta zona nalazi se ispod kontinenata na dubini 25 do 70 km, a ispod oceana na 10 do 12 km. Mohorovičićev diskontinuitet dobio je naziv po hrvatskom geofizičaru Andriji Mohorovičiću (1857.-1936.). On je na temelju analize potresa u Pokuplju 1909. godine, prvi objavio ispravno znanstveno objašnjenje ove pojave te znatno pridonio otkrivanju lupinaste građe Zemlje. 
Mohsova ljestvica (engl. Mohs scale) – koristi se za određivanje relativne tvrdoće minerala na skali 1 do 10. Obuhvaća deset čestih minerala, kao što su : talk -1, gips-2, kalcit-3, fluorit-4, apatit-5, ortoklas-6, kvarc-7, topaz-8, korund-9 i dijamant-10. 
Monconit (engl. monzonite) – intruzivna eruptivna stijena neutralnog sastava koja se sastoji od feldspata i plagioklasa te malo kvarca i feromagnezijskih minerala. 
Monolit (engl. monolith) ili blok – materijal u stijenskoj masi omeđen diskontinuite- tima. Razmak između diskontinuiteta određuje veličinu monolita. To je vrlo važna zna- čajka stijenske mase radi određivanja načina iskopa, zaštite kosina od klizanja i odrona, kao i upotrebe stijene kao arhitektonsko-građevnog i tehničko- građevnog kamena. 
56 SVEUČILIŠTE U RIJECI 
Montmorilonit (engl. montmorillonite) –silikatni mineral iz skupine minerala glina. 
Morena (engl. moraine) – nakupina glacijalnih sedimenata nastala otapanjem ledenjaka. Ovisno o mjestu taloženja razlikuju se podinske, rubne, središnje, čeone i završne morene. 
Mramor (eng marble) – metamorfna stijena nastala kontaktno-regionalnom me- tamorfozom (uz umjereni tlak i visoku temperaturu) vapnenaca i dolomita. Mramori uglavnom sadrže kristale kalcita. U pravilu su to kompaktne stijene, bilo homogene ili škriljave teksture i trakastog izgleda. Imaju široku primjenu kao arhitektonsko-građevni kamen istog naziva. Obrađuju se vrlo dobro i lako pa se često koriste u kiparstvu. 
MSK-64 ljestvica (engl. MSK-64 scale) – ili UNESCO-ljestvica za određivanje in- tenziteta seizmičnosti. 
Mulj (engl. mud) – pelitni nevezani sediment koji sadrži podjednak udio čestica praha i gline. 
Muljnjak (engl.mudstone) – sitnoklastična sedimentna stijena koja sadrži čestice veličine praha i gline. Ima homogenu teksturu. 
Muskovit (engl. muscovite) – silikatni mineral KAl2(OH)2AlSi3O10 iz skupine tinja- ca. Otporan je na kemijsko trošenje i odličan izolator. 
Navlaka (engl. overthrust) –strukturni oblik nastao djelovanjem velikih i dugotraj- nih horizontalnih tlakova u Zemljinoj kori, odnosno radijalnim tektonskim pokretima, prilikom čega je jedna stijenska masa prekrila drugu. Manje navlake nastaju iz poleglih bora ili reversnih rasjeda. Velike navlake nazivaju se šarijaži, kada pokrenute naslage mogu biti navučene na vrlo velikoj površini. 
Nekoherentno tlo (engl. non-cohesive soil) – naziv za tlo koje ima značajan udio krupnozrnastih čestica (šljunak i pijesak), dok sitnozrnastih čestica ima malo ili ih uopće nema. Čestice pijeska mogu biti slijepljene ako su vlažne, a nakon sušenja se razdvajaju. 
Neogen (engl. Neogene) – srednji geološki period kenozoika, koji je trajao oko 20 milijuna godina (23 Ma do 2.58 Ma). Dijeli se na epohe miocen i pliocen. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 57 
Neutralne eruptivne stijene (engl. intermediate igneous rocks) – naziv za eruptivne stijene koje sadrže 52 do 63 % SiO2 komponente. 
Nitrati (engl. nitrates) – skupina minerala koji su po svojem kemijskom sastavu soli dušične kiseline. 
Norit (engl. norite) – intruzivna eruptivna stijena bazičnog sastava. 
Normalni rasjed (engl. normal fault) – tip rasjeda kod koga je kretanje krila oko- mito u odnosu na pružanje paraklaze. Zbog toga je krovinsko krilo rasjeda spušteno u odnosu na podinsko. Normalni rasjedi su posljedica ekstenzije u litosferi ili gravitacij- skog spuštanja. 
58 SVEUČILIŠTE U RIJECI 
■ Normalni rasjed, Bakarski zaljev (Foto: Č. Benac) 
Odron (engl. rockfall) – pojava otkidanja dijelova stijena, rjeđe tla, koja se zbiva gotovo trenutno. Mehaničko trošenje stijena, popraćeno širenjem pukotina i/ili ispira- njem materijala između stijenki pukotina, ubrzava ispadanje dijelova stijenske mase: od sitnih kamenih odlomaka sve do kamene lavine. Zbog djelovanja gravitacije sitni ili krupniji komadi kreću se velikom brzinom, a također mogu odskakivati ili se kotrljati niz padinu. 
■ Odron, dolina Rječine (Foto: Č. Benac) 
Ogolina (engl. badland) – reljef bez ili s vrlo oskudnom vegetacijom strmih nagiba padina, velike gustoće hidrografske mreže. Na ogolinama je stijenska masa vidljiva na površini ili je sloj regolita tanak. Interaktivno se događaju procesi erozije i pokreta masa. Zbog toga nastaje razveden, brežuljkast reljef s čestim jarugama. Na ogolinama je ukupan iznos denudacije visok. 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 59 
Okršavanje (engl. karstification) – proces pretežito kemijske korozije u karbonat- nim stijenama. U vodi koja sadrži ugljične kiseline, mineral kalcit pretvara se u lakoto- pivi kalcijski bikarbonat, koji se prilikom promjene uvjeta ponovno izlučuje iz vode kao kalcit. Izlučivanjem kalcita, u špiljama nastaju različiti oblici speleotema. 
Oksidi (engl. oxidates) – skupina minerala, po kemijskom sastavu spojevi metala i polumetala s kisikom. U njihovoj kristalnoj rešetki prevladava ionska veza. Imaju veli- ku tvrdoću i gustoću, a najrašireniji je kvarc. Među njima ima brojnih ruda, kao i dragog i poludragog kamenja. 
Oligocen (engl. Oligocene) – najmlađa epoha paleogena koja je trajala oko 11 mili- juna godina (33,9 Ma do 23,0 Ma). Dijeli se na dva doba. 
Olivini (engl. olivines) – minerali iz skupine nezosilikata (silikati), česti sastojci bazičnih i ultrabazičnih eruptivnih stijena te nekih metamorfnih stijena. Susreću se kao izomorfni niz kristala mješanaca forsterita (Mg2SiO4) i fajalita (Fe2SiO4). 
60 SVEUČILIŠTE U RIJECI 
■ Ogoline u području Slanog potoka, Vinodolska dolina (Foto: Č. Benac) 
Ordovicij (engl. Ordovician) –period paleozoika koji je trajao oko 65 milijuna godi- na (505 Ma do 440 Ma). Smatra se da se u tom razdoblju život na Zemlji odvijao samo u morima. 
Orogeneza (engl. orogenesis) – naziv za snažne tektonske pokrete u Zemljinoj kori, čija je posljedica deformacija stijena uslijed boranja, rasjedanja i navlačenja. Krajnja posljedica orogeneze je nastanak novih gorskih lanaca. 
Ortoklas (engl. orthoclase) – mineral K(AlSi3O8) iz skupine alkalijskih feldspata. Bi- jele je boje i tvrdoće 6 prema Mohsovoj ljestvici. Kristalizira u monoklinskom sustavu. 
Padinske naslage (engl. slope deposits) ili deluvijalno-koluvijalne padinske tvo- revine – nastale su fizičko-kemijskim trošenjem stijena, njihovom erozijom i obično kratkim gravitacijskim transportom materijala. Sadrže nesortirane do slabo sortirane odlomke vrlo različitih dimenzija. U padinske naslage ubrajaju se aktivni i vezani sipari te neke vrste breča. Podložne su puzanju i klizanju. 
■ Padinske naslage, Križišće, Vinodolska dolina (Foto: Č. Benac) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 61 
Paleocen (engl. Palaeocene, Paleocene) – starija epoha paleogena koja je trajala oko gotovo 10 milijuna godina (65,5 Ma do 55,8 Ma). Dijeli se na tri doba. 
Paleogen (engl. Palaeogene, Paleogene) – stariji period kenozoika, koji je trajao preko 42 milijuna godina (65,5 Ma do 23,0 Ma). Dijeli se na tri epohe: paleocen, eocen i oligocen. 
Paleontologija (engl. paleontology) – znanstvena disciplina geologije koja se bavi proučavanjem razvitka i promjena života na Zemlji. Dijeli se na paleozoologiju koja prou- čava razvoj životinjskog carstva, kao i paleobotaniku koja proučava razvoj biljnog carstva. 
Paleozoik (engl. Palaeozoic) – najstarija geološka era fanerozoika, koja je trajala oko 300 Ma (545 Ma do 245 Ma). Dijeli se na kambrij, ordovicij, silur, devon, karbon i perm. 
Paraklaza (engl. paraclase) ili rasjedna ploha – razdvaja dva krila rasjeda, po kojoj se dogodio prekid cjelovitosti stijenske mase. Na paraklazama su često vidljive strije i stepeničasti agregati koji su kinematski pokazatelji smjera kretanja. Umjesto paraklaza, prekid kontinuiteta u stijenskoj masi može biti obilježen rasjednom ili tektonskom bre- čom (< 30% matriksa) ili kataklazitima (> 30% matriksa). 
■ Paraklaza rasjeda s vidljivim strijama, dolina Riječne (Foto: Č. Benac) 
62 SVEUČILIŠTE U RIJECI 
Pegmatit (engl. pegmatite) – hipoabisalna eruptivna stijena, koja sadrži vrlo kru- pne kristale kvarca, feldspata i muskovita. Pegmatiti se najčešće nalaze u obliku žila u kiselim eruptivnim stijenama (granit i granodiorit) te u metamorfnim stijenama (gnajs). 
Pelikularna voda (engl. pellicular water) – pojavljuje se u prozračnoj zoni iznad vodne plohe. Stvara vrlo tanak kontinuirani omotač molekula vode oko čestica. Moleku- le su vezane adhezijskom silom za čestice minerala ili za stijenke pukotina. Pelikularna voda teče vrlo sporo od čestica gdje je vodena opna debela, prema čestici gdje je njena debljina manja. Kada opna vode postane deblja od dosega privlačnih sila, voda se poči- nje procjeđivati zbog djelovanja gravitacije do vodne plohe. 
Peliti (engl. pelites) – naziv za sitnoklastične sedimentne stijene i za sitnozrnaste sedimente u kojima prevladavaju čestice praha i gline. 
Peridotit (engl. peridotite) je ultrabazična eruptivna stijena koja sadrži silikatne mi- nerale iz skupine olivina, piroksena i kalcijske plagioklase. 
Perm (engl. Permian) – najmlađa era paleozoika koja je trajala oko 40 milijuna godina (285 Ma do 245 Ma). Kraj perma obilježen je najvećim poznatim nestankom biljnih i životinjskih vrsta u povijesti Zemlje. 
Petrologija (engl. petrology) – znanstvena disciplina geologije koja se bavi prou- čavanjem mineraloškog i kemijskog sastava stijena, načina i oblika njihova postanka i pojavljivanja te klasifikacijom. 
Pijesak (engl. sand) – akumulacija nevezanog sedimenta, sastavljenog pretežito od čestica ili mineralnih zrna dimenzija između 0,06 i 2 mm. Pjeskoviti sedimenti mogu sadržavati zrna sitnog šljunka, praha i gline. Najčešći je sastojak pijeska kvarc. Pijesak dijagenetski vezan u čvrstu stijenu naziva se pješčenjak. 
Pirit (engl. pyrite) –mineral, željezni sulfid FeS2. U svježem je stanju zlatnožute boje i metalnog sjaja. Kristalizira u kubičnom sustavu, a može biti bezlično zrnast. Tvrdoće je 6.5 prema Mohsovoj ljestvici. Pri udarcu čekićem iskri uz miris na sumporni dioksid. Vrlo je raširen mineral. Nalazimo ga u eruptivnim, sedimentnim i metamorfnim 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 63 
stijenama. U sedimentnim reduktivnim uvjetima, bez prisutnosti kisika pirit nastaje dje- lovanjem bakterija i drugih mikroorganizama. Tada ima oblik kuglica mikroskopskih dimenzija. Pirit je u oksidacijskim uvjetima na površini Zemlje nepostojan pa lako ok- sidira i preobražava se u limonit uz oslobađanje sumporne kiseline. Zbog tog procesa štetan je sastojak u tehničko-građevnom kamenu. 
Piroklastične stijene (engl. pyroclastic rocks) ili vulkanoklastične stijene – nastale su od materijala izbačenog iz vulkana tijekom erupcija, sastavljenog od ohlađene lave i fragmenata stijena kroz koje lava prodire. Uglasti komadi veći od 32 mm vulkanski su blokovi, a oni zaobljeni vulkanske bombe. Odlomci veličine od 4 do 32 mm nazivaju se lapili, a čestice manje od 4 mm vulkanski pepeo. Cementacijom vulkanskih bombi i lapila nastaje vulkanski konglomerat, a varijetet s velikim blokovima zove se aglo- merat. Vulkanska breča litificirana je mješavina komadića lave i drugih stijena. Vezani vulkanski pepeo je tuf. Ovisno o sastojcima, tufovi mogu biti litoklastični kad sadrže čestice stijena, kristalokalstični kad sadrže čestice minerala i vitroklastični kad sadrže čestice vulkanskog stakla. Miješanjem vulkanskog pepela s glinom, prahom i pijeskom drugačijeg podrijetla nastaju tufitični sedimenti. 
Piroklastični tok (engl. piroclastic flow) – pojava vruće smjese plinova, para i vul- kanske prašine (> 200 0C), koja može nastati prilikom erupcije vulkana. Tok se kreće br- zinom često većom od 100 km/h. To je jedan od najopasnijih oblika geološkog hazarda. 
Pirokseni (engl. pyroxenes) – minerali iz skupine inosilikata (silikati). Uz feldspate i amfibole, najrašireniji su petrogeni minerali. Sastojci su bazičnih (gabro, bazalt) i ultrabazičnih (peridotit) te ultramafitinih eruptivnih stijena (piroksenit). S obzirom na način kristalizacije pirokseni se dijele na rombske (broncit i hipersten) te monoklinske (diopsid i augit). 
Piroksenit (engl. pyroxenite) – ultramafitna eruptivna stijena. 
Pješčenjak (engl. sandstone) – naziv za vezanu klastičnu sedimentnu stijenu sa- stavljenu pretežito od zrna dimenzija pijeska (0.06 do 2 mm). Pješčenjaci imaju veliku raznolikost mineralnog i granulometrijskog sastava. Mogu sadržavati zrna šljunka, kao i sitnije čestice dimenzija praha i gline koje čine cementno vezivo ili matriks. S obzi- rom na količinu matriksa pješčenjaci se dijele na: čiste pješčenjake ili arenite (matriks 
64 SVEUČILIŠTE U RIJECI 
< 15 %) i nečiste pješčenjake ili grauvake (matriks > 15 %). Bitni sastojci pješčenjaka su kvarc, feldspati i odlomci stijena, a sporedni tinjci, karbonati, minerali glina i teški minerali. Najvažniji sastojak gotovo svih tipova pješčenjaka je kvarc. Najčešći su ti- povi pješčenjaka: kvarcni pješčenjak (pretežito zrna kvarca i malo matriksa), arkoza (zrna kvarca i felspata s malo matriksa), grauvaka (zrna kvarca, odlomci stijena i dosta matriksa), i kalkarenit (vapnenački pješčenjak). Pješčenjaci se koriste kao arhitekton- sko-građevni kamen, a njihova dekorativna i tehnička svojstva ovise o sastavu čestica i vrsti veziva. 
Plagioklasi (engl. plagioclase) – minerali iz skupine kalcijsko-natrijskih feldspata (silikati) koji tvore izomorfnu smjesu od albita do anortita. 
Pleistocen (engl. Pleistocene) – najmlađa epoha neogena, koja je počela pred 2,58 milijuna godina i završila pred 12.000 godina kada počinje holocen. Dijeli se na tri doba rani (Đelasij i Kalabrij), srednji (Jonij) i kasni (Tirenij). Početak srednjeg pleistocena obilježen je i promjenom polariteta Zemlje (Bruhnes paleomagnetsko razdoblje). Za pleistocen je značajna izmjena glacijalnih razdoblja (ledena doba) s interglacijalnim toplijim klimatskim razdobljima. Posljedice klimatskih promjena bile su širenje i po- vlačenjem ledenjaka te velike oscilacije razine mora. Vrhunac posljednjeg glacijalnog razdoblja bio je pred oko 25.000 godina. 
Pliocen (engl. Pliocene) je mlađa epoha neogena koja je trajala oko 2,7 milijuna godina (5,3 Ma do 2,58 Ma). 
Plutonske stijene (engl. plutonic rocks) – naziv za dubinske ili intruzivne eruptivne stijene. 
Podmorski kanjon (engl. submarine canyon, submarine valley) – potopljeni nasta- vak riječnih dolina koji se proteže preko kontinentskog ruba. Kroz kanale podmorskih kanjona prenose se sedimenti s kontinentskog praga (šelfa) i talože u obliku dubokomor- skih lepeza kilometarskih dimenzija na kontinentskom podnožju i na abisalnoj ravnici. 
Podzemna voda (engl. groundwater) – dio vode koji se nalazi u Zemljinoj kori u sklopu hidrološkog ciklusa kruženja vode. Glavni izvor većeg dijela podzemnih voda jesu padaline (meteorska ili vadozna voda). Juvenilne vode nastaju sintezom vodika 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 65 
i kisika kao i kondenzacijom iz magme. Konatne ili fosilne vode zaostale su u sedi- mentnim stijenama tijekom njihovog formiranja. Prema načinu kretanja i prihranjivanja razlikuju se slobodne podzemne vode koje se kreću u freatskom vodonosniku, krške podzemne vode koje ispunjavaju šupljine u krškom vodonosniku, arteške i subarteške podzemne vode u arteškom vodonosniku kao i podzemne vode pukotina i žila. Tempera- tura meteorskog tipa podzemne vode najčešće je slična prosječnoj godišnjoj temperaturi područja. Taj tip voda ima nisku mineralizaciju, stoga čine većinu voda koje se upotre- bljavaju za piće. Juvenilne i konatne vode su najčešće visoko mineralizirane i imaju temperaturu veću od 20 0C. 
Pokreti masa (engl. mass movements) – općeniti pojam za pomicanje sedimenata ili stijena na površini terena. Najčešće razlikujemo usjedanje te pokrete na padinama. Tipovi pokreta na padinama mogu se odrediti prema mehanizmu kretanja, brzini događaja, mate- rijalu koji se kreće i sadržaju vode. U stijenskoj masi to su različiti oblici klizanja i odrona, a u tlu puzanje, klizanje i tečenje tla. Pokreti masa ubrajaju se u geološki hazard. 
■ Složeno klizanje, dolina Rječine (Foto: Č. Benac) 
66 SVEUČILIŠTE U RIJECI 
Ponikva (engl. sinkhole, doline) vrtača ili dolac – prirodno okruglo ili eliptično ljev- kasto udubljenje promjera od desetak do nekoliko stotina metara čije je dno najčešće pokriveno crvenicom. Ponikve su vrlo česte pojave u područjima krša. Nastale su uruša- vanjem i korozijom karbonatnih ili evaporitnih stijena, posebice vapnenaca. Pojavljuju li se u nizovima, tada obično obilježavaju zonu rasjeda ili dodire sa stijenama manje vodopropusnosti. 
Ponor (engl. swallow-hole) – krški oblik sličan jami, izravno povezan s kavernama koje dopiru do razine podzemne vode u krškom vodonosniku. 
■ Ponikva, sjeveroistočna obala otoka Cresa (Foto: Ž. Gržančić) 
RJEČNIK POJMOVA U PRIMIJENJENOJ GEOLOGIJI I GEOLOŠKOM INŽENJERSTVU 67 
Poroznost (engl. porosity) – postotak šupljina u ukupnom volumenu tla ili stijenske mase. Poroznost prema načinu postanka može biti primarna i sekundarna. Primarna po- roznost nastala je u stijeni tijekom njenog postanka. To je međuzrnski ili interglanularni tip poroznosti. Sekundarna poroznost posljedica je deformacija stijena tijekom dijage- neze ili uslijed djelovanja tektonskih pokreta pa su u stijenama nastale pukotine. To je pukotinski tip poroznosti. Također postoji krški ili disolucijski tip poroznosti kada su pukotine proširene uslijed okršavanja. Primarni tip poroznosti imaju tla (nekoherentna i koherentna) te klastične sedimentne stijene. Sekundarni tip poroznosti imaju eruptivne i metamorfne stijene, kao i većina kemijskih i biogenih sedimentih stijena. Krški tip poroznosti razvijen je u lako topivim karbonatnim i evaporitnim stijenama. 
Potres (engl. earthquake) ili zemljotres – kratkotrajno podrhtavanje površine Zemlje prouzročeno naglim poremećajima i pokretima u litosferi. Potresi mogu biti prirodni i umjetno izazvani. Prirodni potresi su: tektonski, vulkanski i potresi urušavanja. Tek- tonski potresi čine oko 85% svih potresa i izazivaju najveća rušilačka djelovanja. Na- staju uslijed naprezanja u litosferi. Vulkanske potrese uzrokuje kretanje magme prema površini. Uzrok umjetnih potresa su: eksplozije, urušavanja ili slijeganja terena zbog kopanja, gorski udari, promjena naprezanja zbog brzog punjenja ili pražnjenja velikih 
68 SVEUČILIŠTE U RIJECI 
■ Ponor, Plitvička jezera (Foto: Č. Benac)